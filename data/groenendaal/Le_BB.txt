van vier manieren van bedinghen ende ondersceet tusschen bidden beden ende aenbeden in tghemeyn i capitel dien dunct dat hy sy vroet of wijs die en mach voor gode hebben ne gheenen ghewareghen prijs maer die gode met herten can gheuen lofende sic eere hy es prijs werdich in lanc soe meere daer omme willic al mijn leuen gode lof ende eeweghe eere gheuen op dat ic met selker saken mach gods hulde vercrighen ende vertaken daer ome sic soudic ons gheerne eene vieruoudeghe gheesteleke inwendeghe bedinghe maken op dat alle menschen weten ende bekennen mochten watse sculdich sijn te biddene ende te bedene ende te anebedene ende oecten sic vierden male souden wy faelgyeren ende ghebreken met al onsen gheesteleken crachten in dat wy sonder middel ane beden want in desen vieruoldeghen dobbeel sic manieren van bedinghen soe es princepalic alle heyleghe gheesteleke inwendeghe godleke aenbedinghe besloten ende beuaen want dmeeste heeft altoes dmenste in hen beuaen thoechste dnederste want wie of wat mensche dat wel beden can hy weet oec wel hoe of wat hen van gode steet te biddene maer het can menich mensche metten monde gode wel bidden die metter herten niet en beedt het can oec menich mensche beden die gode sempelic ende eenuoudelic in bloetheit sijns gheests niet anebeden en can het can oec selc mensche anebeden die nochtan niet te male en falgyert noch en versmelt van minnen in minnen in dat dat hy ane beedt maer een mensche die dese vier manieren van bedinghen deen bouen dander wel te rechte ende met gheordineerden onderscheede conste versinnen hy soude alle hemelsche inwendeghe state van heylicheit wel bekinnen want bidden dat behoort allen menschen toe maer beden dat behoort noch meer afghescheedenen inneghen geesteleken menschen toe ende anebeden dat behoort toe godschouwenden menschen die bouen beelden ende bouen wise wandelen connen maer die ghene die ten vierden male faelgyere ende ghebreken haers gheests in dat datse anebeden dat sijn die ghene die met gode in ghebrukeleker eenicheit connen zweuen hen seluen ende alle gheschepenheit ouerliden die maer alleene gode en bidden ende niet en beden die werden selden verhoort doch werdense ghehoort mar die ghene die beyde bidden ende beden connen die werden dicwile ghehoort ende verhoort maer die ghewarachteghe anebederen die gode inden gheeste ende in der waerheit connen anebeden die werden altoes ende in alle vren sonder onderlaet verhoort ende ghehoort vanden ghenen die allene bidden ij capitel nv meerct voort van elken deele der bedinghen deen na dander de verclaernesse ende donderscheyt der doocht want hier nemic dyerste poynt daer ic te hans af sprac vanden ghenen die maer allene en bidden ende niet en beden die werden seggic selden verhoort ende nochtan soe sprac onse heere ihesus cristus selue in dewangelie dat allen den ghenen die bidden sal werden ghegheuen die oec souken sy sullen venden die cloppen men sal hen op doen trouwen dit es wel waer es dat sake dat alle menschen gode baden ende bidden ghelikerwijs dat sy sculdich sijn te biddene dat es om eenen goeden gheest in ihesus cristus name of om eenen volstandeghen wille gode te dienene of met gode te bliuene in afstane der sonden toten ende der dooet toe dese moghen alle gracie ende hemelsche ghenade ontfaen ouermits die cracht gods van bouen van drien manieren van biddene iij capitel maer nv vendic wel drye manieren van menschen die gode bidden ende oec onghelijc bidden ende onghelijc werken ende daer omme werdense onghelijc ghehoort ende selden verhoort nu meerct deerste partye van menschen die gode altoes hoort ende nochtan salichlekerwijs nemmermeer en verhoort dat sijn wildijt hier weten alle die ghene die in berespene van dootsonden leuen ende gode noch hen seluen noch oec der heylegher kerken ghenouch en doen in vastene noch in vierene in doene ende in latene alle dat die heyleghe kerke ghebiedt ende verbiedt siet dese menschen watse op gode roupen ende bidden hen om sijn ontfaermherticheit alst dicwile gheualt ende gheuallen mach nochtan blijft haer roupen ende haer verkeerde bede al onuerhoort want alse sic langhe als de sondare niet en kyert gheheelic te male van allen sonden soe blijft hy sondare ende soe eyst oec al te vergheefs ende omme niet hoe of wat hy gode bidt want die heyleghe scrift spreect ende ghetuucht ons dit dat god den sondare niet en verhoort want sal god des sondaers bede te rechte vernemen ende verhoren soe moet emmer de mensche beyde van buten ende van binnen horekende sic ende vernemen de werden na die ghebode god ya alse ten eeweghen leuene met te commene en doet des sondaren bede ne gheene stade en sy dat sake dat hy aflate van sonden ende alle quaetheit te rugghe sette nochan es lettel goets eenich mensche hy en bidde ende roupe onderwilen op gode wel om eenegherande messeleke dinghe dat hy gheerne hebben soude van gode na sinen poynt of na sijn natuerlic eyghen gherief repres maer ghy sult weten dat de beden der menschen sijn so messelic ende soe wonderlic ende oec soe menegherande deen aldus dander also na dien dat de liede selue messelic ende wonderlic sijn want sulc bidt om lichameleke ghesontheit sulc ander die ghesont es omme lanc leuen sulc die gheerne rike worden dier here vele ende alte vele es die gode bidden om eertssche goet of om eenegherande voorspoedicheit der weerelt sulc om neeringhe met gode ende met eeren sulc die oec vele ziec es dat hy gheerne steeruen soude op dat hy dier ongheuallicheit quite ende los worde sulke duuelsche menschen sijn soe verblint ende gheuaen met liefden an creatueren of aen yet dat eertsch es dat sy gode wel bidden souden hemelrijx te verlatene te sine ende dies te deruene ware dat sake dat hen god de dooet verlaten woude sulc ander mensche die bidden van anxte ende van natuerleker vreesen diese hebben voor de dooet of voor de helle omme datse peysen ware dat sake datse storuen datsy ten duueluolen sic varen souden oec vintmen noch sulckerande menschen die al haer leuedaghe groten anxt ende vreese hebben ieghen tvagheuier ende oec vint men lettel goeds eeneghe menschen soe quaet noch soe verkeert sy en bidden gode wel om sijn hemelrike ya alse hy hier niet bat ghedoen en mochte ende hy al synen tijt der gracien qualic bestaedt ende qualic gheleeft heeft soe soude hy nochtan alse gheerne of of noch eer te hemelrike commen alse een ander goet mensche die al sijn leefdaghe gode ghedient heeft ya ende het mach oec dicwile gheuallen dat een quaet mensche gode meer om sijn hemelrike bidt dan een goet heylich mensche ouermits dat de quade mensche meerderen anxt ende helscher natuerleker verkeerder vreesen om hen seluen heeft siet hier omme heeft hy sine inwendeghe oghe alleene met minnen ende met natuerliker liefden op hen seluen wederboecht ende p peynst ende weder peynst dat god noch sijns ontfaermen ende ghenadich sal sijn in dende aey seker dit es een harde verkeert sot dul hope dat eenich mensche soe stout of soe coene dar sijn dat hy al quaet doende hoopt op die ontfaermherticheit gods dies menschen bede blijft oec altoes voor gode onuerhoort want des sondaers bede ende oec al sijn popelinghe es te vergheefs alsoe langhe als hy niet op en steet met ghewareghen rauwe van sonden ende soe mach hy oec vele bat ende vele eygheleker hopen op die toecomste der helschen pinen en der eewegher verdoemenessen dat in deeweghe leuen want des sondaren roup noch sijn ghebet en mach niet op ghedreghen werden noch tote voer dat graciose aensichte gods en mach des sondaren ghebet niet commen ende dat es hier omme want het wert soe zeere ghemiddelt ende vermiddelt ouermits die donckerheit der sonden dat die inghelen gods des quaets menschen ghebet noch sine onsuuer popelinghe niet horen noch oec ontfaen en willen maer die goede inghele gods vlien van des quaets menschen ghebede want het stijnct alte vul voor doeghen gods dat de sondare popelt metten monde ende metten leppen ya daer therte niet en beedt daer bidt de mont te vergheefs spreect sente augustijn oec spreect god door des propheten mont tfolc loft my metten monde ende metten leppen maer haer herte es verre van my echter alse ghelijc spreect oec de scriftuere datse alle niet en commen in dat eeweghe leuen die daer roupen heere maer die den wille mijns vaders doen die inden hemel es spreect onse heere ihesus selue oec seggic v die ghene die haren bloede ende haren vleesche leuen en haren eyghenen wille doen dat ghebet es dooet vor gode hoe sorcheleken dat es dicwile in sonde vallen ende niet dancbarech sijn der gracien gods iiij capitel nv meerct voort dander partye welc die menschen eyghelic sijn die oec dicwile te vergheefs op gode roupen ende oec gode met groten neerenste ende alse ghelijc met groter begheerten gode dicwile om sine gracie ende oec om sine ghenade met tiden wel bidden om sijn hemelrike siet dit sijn alle die ghene die na haer ghewoenlicheit dicwile in sonden vallen ende veruallen ya ende oec weder van hem seluen alsoe dicwile op wanen of op willen staen daer bij ic seggu seker voorwaer dat dese menschen selden ontfaen ghewaerlic die gracie gods dat dijnct my want die gracie die wy van gode ontfaen die en mach nemmermeer soe groet noch soe ouernemeleke hoghe sijn wy en vermoghense wel te verliesene ouermits ondancsaemheit gods ende vremden afkeer ter sonden ya als wy der grasien gods van binnen niet waernemende en sijn met ghestadeghen bibliuene gods ende der heylegher kerken want van ons seluen als van ons seluen soe vermoghen wy wel te vallene in alle maniere van sonden maer van der minster dooetsonden die ye ghedaen of begaen wart soe en vermoghen wy van ons seluen niets niet weder op te stane het en sy ouermits die ghenade gods ende die heyleghe dooet der verdienten ons liefs heeren ihesu cristi ende hier omme so segghic v dat de menschen herde sot ende herde verkyert en sic op rasuur oec meer dan verscouen sijn die dach na dach of ouer anderen of ouer den derden dach of eens de weke ya of oec eens des iaers sonde willen doen ende haer quade vleescheleke oncuussche ghelost met creatueren qualic ende onoordelic ieghen de gheboden gods of der heylegher kerken willen vutoefenen ya ende vallen ende weder vallen dicwile met creatueren in haer oude quade ghewoonte ende daer na willense of wanense weder van hen seluen opstaen ende oec loepense dier someghe dicke te biechten ende bidden ende roupen ende weder roupen wel op gode met groten neerenste dat hy haers ontfaermen moete wantse hen seluen vut natuerleker vresen arem sondaers bekinnen siet ende dan soe comt dicwile die duuel die behendich ende scalc ende oec allen menschen te subtijl van natueren es ende maect desen menschen eenrande deuocie van binnen dat hen des dijnct dat hen god haer sonden verlaten en vergheuen heeft ya de duuel suldy weten gheeft selken haestelic troest ende soeticheit in haren inkyer op datse namaels hopen selen al vallense weder in sonden dat god haers lichtelic ontfaermen ende ghenadich sijn sal ya ghelikerwijs suldi weten datmen heden daechs meneghen quaden scalcken behendeghen mensche vent die daer den anderen alte scone ende oec alte cierlic ghelaet can toenen van buten maer van binnen meynt hy al een ander hoe dat hy den mensche in dende bedrieghen mach ya op dat deyn mensche den anderen onder eenen sconen gheueynsden schijn van buten verleyden ende gheoenen mochte hoe dat hy emmer yet tsijns vercreghe hoe dat die beelde die enen mensche niet en sijn in sijnder machtv capitel siet ende des des ghelike soe gheualt oec tusschen gode en te sic ziele menegherande inlichten ende oec wonderlic inspreken van goeden beelden soe van quaden beelden want alsoe lichte valt den mensche van natueren hoe heylich dat hy ware een quaet valsch oncuusch beelde in sijnre ymaginacien alse een goet want onse verstandecheyt de sic op rasuur en heeft gheyne vrye moghentheit van haer seluen ons en mach alsoe wel een quaet beelde in vallen als een goet ende hier omme soe suldy weten soe sprac ende leert ons na dese ghelike ihesus cristus selue in dewangelie dat dat rike gods es ghelijc eenen nette of eenre seghenen daermen mede visschen gheet in dwater ende trecmenre met te lande of ten oeuere weert beyde goet ende quaet ende dan verkiesen de visschers tgoede vut ende uerwerpen tquade siet ende na dese selue ghelikenesse seggic v soe es oec des menschen ymaginacie ofte sine binnenste verstendicheit gheestelic te merkene ghelijc eenen nette want onse binnenste verstendicheit die ontfeet alse licht alrande quade beelden ende quaet inspreken alse goet beelde of goet inspreken hoe douernatuerleke licht gods vutsluut alle vreemde beelden ende van broder ians van ruusbroec recommendatien in desen staet vicapitel want also ghereet ende also saen valt den mensche dat een in alse dat ander en ware of de mensche bouen beelden ende bouen hen seluen ende oec bouen alle inval van gheschapenen onderscheydeghen creatuerleken lichte verhauen worde in eenen bloeten eenvoldeleken ontoeganckeleken lichte dat god in hen seluen es daer en mach onse bloete verstandicheit ne gheen beelde noch inval ontfaen noch oec verhalen want daer de ziele ontfeet dat weseleke beelde der drivuldicheit gods ende dat sempele eenvoldeghe inspreken des vaders daer ghebaert god hen seluen in dwesen der zielen ya ende oec hen seluen ende alle dijnc sonder dijnc in eenen weseleken woorde maer daer god dese stemme of dit onghescapen glorioose sic bij splitsing licht in dwesen der zielen spreect siet daer moeten alle dinghen in ons ghezwighen ende te nieytete werden sonder gheruchte ya seggic noch een mensche die dese stemme al zwighende sonder gherochte vernemen ende horen sal die moet alsoe bloet ende alsoe afghescheeden ende oec alsoe eenich sijn van binnen als of anders negheen dijnc en ware in hemelrike noch oec in eerderike anders dan god ende ic alleene maer te deser eenvoldegher eenegher eenicheit gods commen alsoe lettel goeds menschen hier in der tijt als ofter by na niets niet in eerderike en ware ic en bekende oec noynt meer dan eenen her janne van ruusbrouc den pryoer van groenendale van des cocs recommendatie ende wat ouernatuerlec licht werken can vij capitel oec uerwondert my seluen hondertdusentweerf meer wanen dat ic selue hier toe commen ende gheraect ben dan of ic noch tauont heere van al eerderike worde want het es oec hondertdusentweruen meerre te sine eenen corten oeghenblic een oetmoedich onderworpen dienstknecht der glorien gods dant ware eewelic ende emmermeere heere van al eerderike te sine want die onuernemelike dinghen suldy weten daer ic v te hans voren of seide die gaen bouen alle leeringhen van boucken ende bouen alle ymaginacien van ghepeysen ende bouen alle ghedijnckenesse van der herten ende oec bouen alle verstannessen van menschen ende bouen al begrijp der heyleghen ende der neghen chore der inghele want god es alsoe onthoeghende ende ontdiepende alle ghescapen gheesten dat wy gode met onse seluesheit als paulus dapostel spreect niet verstaen en connen noch oec en moghen maer sullen wy gode verstaen ende glorioselic ontfaen soe moeten wy gode met sine seluesheit verstaen dat ic dan van desen onthoghenden dinghen vele seide of sprake hier of quame ons cleyne vrome ende lettel baten ende hier omme dijncket my dan goet ende oorboorlic willen wy yet wat gheestelix dijnx leeren dat wy ons tonser vortster materien keeren hoe ende in wat manieren dat wy te rechte gode bidden selen ende altoes van grade te gade sic in meerder kennessen van duechden opclemmen ya vanden nedersten toten ouersten ende vanden minsten tot den meesten een repeticie hoe sorcheleken datsi staen die in dootsonden leuen ende alsoe hopen op ontfarmhertecheyt gods viij capitel want ghy weet wel dat ic v voren hebbe gheseit van twee paertien van menschen die gode dicwile ende by na altoes te vegheefs sic bidden ya ende selden werdense yet ghehoort of verhoort dyerste sijn de ghene daer ic of sprac die qu quaet sijn ende quaet bliuen ende altoes vaste voort hare quader vleescheleker ghelost ende der quader weerelt ende den sonden vutwert volghen ende peysen ghelikerwijs datmen vele sotter menschen vent al es dat sake datse nv quaet ende sot ende rouke loos ende ydel sijn ter weerelt weert nochtan hopense dat god haers ontfaermmen sic sal in dinde ghelikerwijs dat hy dede des moordenaren die aent cruce hinc ter rechterhant cristus side ach aermen ende deser menschen ghelikerwijs dat oec augustinus spreect en ventmen niet meer dan eenen in al de heyleghe scriftuere ya die also bekeert sijn alse deen moordenare ha sic haestelic bekyerde ende ghenade vercreech ouermits cristus doet ende sine verdiente nu meerct ende waer omme en peysen dese menschen op den anderen moordenare niet die ter slijnckerhant cristus siden hijnc dat hy om sine quaetheit verdoumt ende soe haestelic daer by veroordeelt wert trauwen ic seggu wel voor waer alle die ghene die quaet ende sonde doen ende den duuel ende der doorstreepte r quade weerelt ende oec haren bloede ende haren vleesche dienen in wat manieren dat het sy datse in berespene van dootsonden leuen siet die menschen moghen alle bat ende vele eyghelekere hopen op die helsche pine ende op die vrake der gherechticheit gods dan op sine ontfaermherticheit want dat es een herde verkeyr sot dul hope dat die mensche al quaetdoende hooept op die ontfaermherticheit gods want sente augustinus spreect oec die sonde doet hy es van gode ghehaedt ya ghelikerwijs dat ic eer sprac ende seide vander ander partien dier oec harde vele ende alte vele es die dicwile van ghewoonten ende van costumen met tide in sonden vallen ende weder met tide ouermits een lettelken rous ende leetsijns van hen seluen wanen opstaen hoe vreseleken ende onsekerleken si leuen die dickewile ende lichteleke in sonden vallen al staensi weder op ende hoe onsprekeleke nochtan es die gods ghenade de sonder mate es ix capitel nv meerct want tusschen dit dicke vallen in sonden ende tusschen dit weder op schynen staende vten sonden soe leeft de mensche altoes op eenen twiuel van dooetsonden ende in een cnaghen van conciencien ende oec wandelt de mensche dicke hier by ouermits anxt ende inwendeghe natuerleke vreese sijns selfs op den cant of opt boert vander hellen ende hier omme en dorren oec dese menschen die aldus onuaste staen te gode waert op gherecht ende bander sic side alsoe lichte vallen ter sonden ende ter weerelt weert of ane creatueren nemmermeer gode te vullen betrouwen ende dat comt hier by wantse gode selue onghetrouwe van herten ende van gronde sijn ende oec seggic v alsoe langhe tijts alse de sonde uerwint ende uerweghet de minne ende den toekeyr te gode ende wy gode ende der heylegher kerken ende oec onse cnaghinghen van conciencien niet ghenouch en doen soe sijn wy altoes te cranc ya ende tonmachtich gode eenich dijnc te verbiddene ya al dade de mensche yet goets bider sonden alst dicwile gheschiet dat selke menschen in groten grouen sonden ligghen nochtan doense emmer gheerne yet go goets daer by maer het en sal hen ne gheene stade moghen doen al haer weldaet om ten eeweghen leuene met te commene sonder ghewareghen rou ende afkyer der sonden want sente augustinus leert ons oec dit daer hy spreect die pine doet voor sine sonden ende en rouwen hen sine sonden niet soe es die pine verloren rouwense hen waer omme doet hy weder dat hen berauwet want rauwe van sonden ende gode minnen dat moet voor alle penitencie gaen ysidorus spreect die penitencie doet ende der sonden niet af en steet hy bespot gode ende hy en bidt niet om gracie noch om ghenade ende dit es oec seker waer wat sic wie dat gracie ende hemelsche ghenade van gode ontfaen sal die moet alle quaetheit ende sonde laten daer de ziele wrake ende onghenade af ontfaen sal echter spreect sente augustijn die dicwile haer sonden beweenen ende dicwille weder in sonden vallen sy selen arme anne ghenade vinden want een wonde diemen eenwerf anderwerf ofte dicwile qu quest die gheneest ende heelt harde node oec sprac onse heere ihesus cristus selue toten ghenen die hy inden temppel sic bij lijnwissel ontmoette den welken cristus voren ghesont hadde ghemaect dat hy hen voort hoedde op dat hen niet aerghers en gheschie nu dan vallen hier vallen daer hoe quaet of hoe verkeert of hoe verre of hoe vremdelic dat wy gode den rugghe ghekeert ghehad hebben of hoe grote mordeghe sondaers dat wy voren gheweest hebben al hadde een mensche al de weerelt dooet sijn bitter rouwe mochte van binnen sijn soe groet god brochtene haestelic vut alre noet dit en wilt god een helle wert niet weghen zwaer noch groet hoe quaet of hoe onghetrouwe dat wy hem gheweest hebben dorren wy met trauwen aen ghode sic ghenade souken wy selen seker thans gracie ende ghenade venden ondersceet tusschen bidden ende beden ende hoe goet dancbarech sijn x capitel ya es dat sake dat wy voort willen stichten ten derden male op onse materie te bliuene een seker fondament van heylegher bedinghen ende op dat wy oec namaels weten moghen donderschyt sic tusschen bidden ende beden want die bidt hy bidt om hebben maer een mensche die heylichlic beedt die gheeft hen weder niet allen dinghen gode glorie ende lof ende eere ende daer omme wert hy weder ghetrocken ouermits godleke gracie van binnen want dat een mensche gheerne yet goets hadde van gode bescheedelic ende oordelic dit en es ne gheene sonde noch onduech maer dat wy ons gode van binnen niet weder offerende en sijn ouermits sine gauen dat maect donduecht ende sonde ondancsaemheit ende wederboechde eyghene liefde ons selues alre meest ende van desen g gheesteleken inwendeghen gheuene ons seluen gode tofferende in dancsaemheit alle sijnre gauen eist oec dat sente pauwels spreect ende leert dat salegher es gheuen dan nemen want alle gods ghiften ende sijn gracioes gheuen der zielen dat es om een gh sic gheestelic inwendich weder gheuen ende sijn vutuloeyen met hem seluen ende met allen sinen gauen dats omme ons hem een weder gheuen oft om een weder inkeeren dat wy dat met groter loueleker danchsaemheit van ghebede bekinnen souden ende met groter weerdicheit belien want dat wy vut gode commen sijn ende oec de ghifte gods ontfaen tonsen eyghenen oorbore dat en maect ons niet salich maer dat wy weder anderweerf ouermits die minne des heylichs gheests of in de cracht des heylechs gheests gheboren werden dat mact ende doet ons salicheit gheuoelen dat wij staen op een doorbreken ende dat wy weder ende omme keeren ouermits die gracie ende die ghenade gods die van bouen comt ende dat wy daer toe alle die gauen ende die ghiften gods beede lijflike dinghen ende gheestelike dinghen souden oorboren tonser noet in den wetteghen dienste der minnen gods want god wilt om alle sine ghiften ende om al sine gauen die eyghelic den inwendeghen mensche en der zielen salicheit toebehoren soe wilt hy ane gheroupen ende nacht ende dach ghebeden sijn ende god wilse gheerne ende vrylic gheuen elken mensche diere hebbelic ende ontfanckelic toe bereet es van binnen ende god wilt oec dat wy weder inkeeren met elken deele der ghiften souden wy weder gode thans danc ende lof ende eere ende oec eeweghe andwerde gheuen siet hadden wy principalic dese twee dinghen dat wy aldus bidden ende beden consten soe waren wy alle ghemeynlic goet ende heylich ende god soude daer toe doen al dat wy wouden ende soude ons hondertduustweerf meer daer toe gheuen dan wij hen souden dorren bidden ofte ane soeken want alle gheestelike gauen die ons van bouen commen neder vloyende ende daer wy gode ouermits onsen eeneghen heere ihesum cristum om bidden die werden ons hier omme eyghelic ghegheuen alse ghy voren ghehoort hebt dat wy te gode weder inkeeren ende oec daer met ghemeyne weder vutuloeyen ouermits minne ende caritate beyde van buten ende van binnen ten euenkersten ende talre noet ya beyde lijflic ende gheestelic soe souden wy voor alle menschen bidden ende harer alre noet ontfaermen ghelijc my seluen behoert my voor alle menschen te bidden want ic en vermach niet men noch niet meer dan dat ic voor alle menschen viande ende vriende bidde ende oec harer alre noch ontfaerme ghelijc my seluen al dies des hem god gan vander werkender godleker minnen xi capitel want der heylegher kerken ghebet ende oec alder goeder menschen ghebet die in caritaten ende inder gracien gods leuen dit moet emmer van node node sic yet ghemeyne voort vlietende sijn ten euenkersten weert ende oec tare sic menschen noet bouen natuerleke minne want caritate die van bouen vut gode ghesaect ende vut minnen gheboren ende ghespijst ende gheuoet wert die en wederboecht hare op ons seluen niet maer sy begint wel inder eester berueringhen daerse den mensche begaeft ende alse te vergheefs in ghestort wert siet daer beghinse wel ane den mensche hen seluen ende thans inden seluen oeghen blicke wertse emmer yet voort vlietende te gode weert met allen menschen ya ghelikerwijs dat onse heere ihesus cristus selue in dewangelie sinen ionghers toe sprac te vergheefs hebdy ontfaen ende te vergheefs seldy weder gheuen nu machmen oec voort vraghen nochtan en behoort dit eyghelic onser voortster materien der bedinghen niet toe ya wat dese godlike minne inder eerster beroeringhe daerse de mensche alse te vergheefs of omme niet ya sonder sine verdiente in de ziele ghestort wert weerct trouwen sy weerct inden mensche menech scoen gheestelic teeken van kinnessen ende oec menich wonder bouen wonder daerse ghewarech es van gode gesent ende daer oec de minne gods haer seluen gheeft siet daer weercse inden beghinne des menschen bekeersaemheit vanden sonden menich scone graciose inwendich teeken ya daer de mensche hier voort hen seluen ane bekinnen mach of hy gode mint bouen al dat inder weerelt es van xx teken daer die mensche bi mach weten of hy es in der gratien gods xij capitel siet hier toe behoort ons sonderlinghe wel xx teykene daer de mensche sonder twifel van mestrouwene ane bekinnen of gheware werden sal van binnen dat hy inder gracien gods es deerste teyken daer ons de minne gods of die gracie gods toe beroert ende helpt dat es dat wy voor alle dijnc hebben een gans bitter berauwenesse al onser sonden die de mensche ye ghedede van sinen kintschen daghen dander es dat de mensche alsoe steerckelic van binnen begrepen sy te gode weert dat hy nemmermeer sonde noch oec ieghen den wille gods doen en wilt noch oec ieghen sijn ghebot ende sal lieuer hebben de dooet te steeruene om gode eer hy hen eenen corten oeghenblic te male schiede van gode terde dat hier na volghet of hier wt ontsprinct es dat een mensche vercricht hope trouwe gheloeue dat hen god ouermits sine ontfaermherticheit al sine sonden verlaten ende te male vergheuen heeft want god en vergheeft deene sonde niet sonder die andere dat van dooetsonden te verstane es eist dat wy ten vierden male voor den priester in biechten belyen al onse mesdaet ende al onse stijnckende sonden tfijfste es ware dat sake dat een mensche al sine sonden belijdde ende hiere eene achter liete van scaemten willens ende wetens soe en es hy niet ghebiecht dat oec van dooetsonden te verstane es of daermen redeleke twifelde oft dooetsonde ware of niet teste sic teyken es ware oec dat sake dat den mensch van dusentich dooetsonden maer een dooetsonde en ghedachte alse hi vor den priestere sate beuaen met bitteren rouwe van sonden ende hijt gherne al segghen soude ende meynt te segghene sonder bedecken soe es hy seker van gode geabsolueert maer alte met dat hem namaels te voren commen moetense ghebiecht sijn tseuende teyken daer de mensche aen bekinnen mach of hy inder gracien gods sy es dat hy hen van binnen meer scamen sal dat hy ieghen gode ghesondicht ende mesdaen heeft dan hy sal voor den priestere dachtste teyken daer de mensche hen seluen noch bat ane bekennen sal of hy gode behaecht es dat hy meer sine sonden ende oec al sine quaetheit sal biechten ende belien ter eeren ende ten loue gods dan om sijns selfs eyghen ghewen of verlies tneghende teyken es dat de mensche gode meer sal vreesen van trauwen ende van werdicheden dan van anxte of van vare der hellen tienste teyken daer gracie ane bekent wert es dat de mensche alle sine leefdaghe wilt penitencie doen voor sine sonden dellefste es ende al en hadde hy oec ne gheene sonde ghedaen nochtan sal hy altoes met herder penitencien sijn beuaen want god es wel der eeren weert al en souder de mensche selue nemmermeer wederloen of ontfaen xij ste teyken daer gracie noch sekerlickere ane bekent sal werden es dat een mensche in hen seluen onghesien ende ongheacht begheert te sine van allen creatuere want hadde een mensche een heymeleke scandeleke sonde of vele sonden ouer hen hy en soudse niet gheerne openbaer segghen voor al de weerelt paulus wien dijnct dat hy hiet es die en es niet die van hen seluen yet sijn waent paulus op een ander stat van gracien ben ic dat ic ben xiij ste teyken daer de mensche de gracie gods in hen seluen prouuen sal oft sy ghewarech es dats dit wat hen god sonderlijncs dijncs doet soe van buten soe van binnen sijnt reuelacien soe ander ghiften dat sal hy hen pinen te verberghene voor ale sic menschen alse langhe als hy can tot in de dooet toe xiiij ste dat de gracie gods weerct es soe de mensche meer reuelacien ende iubelacien van gode ontfeet soe hy in lanc soe men van hem seluen ende van al sijnre heylicheit beghint te houdene xv ste dat de gracie gods weerct dat es dat de mensche niet iubeleren en mach alse hy selue wilt maer alse god wilt xvi ste niement en mach hoghe vertoeninghen noch heymeleke reuelacie van gode ontfaen hy en moet eerst opden hoeghen gheesteleken godleken beerch bouen alle dese verganckeleke weerlt met cristus geclommen sijn ende hy moet daer toe ghelijc sijn gheestelic te verstane petrus iacobus ende ihohannes sic den drien jongheren ons heeren ihesu cristi xvijste de mensche moet sijn een uerwinre of een ouerlidere alle deser verganckeleker weerelt soe sijn wy ghelijc iacop inden stride eertscher verwinninghen xviij ste hy moet hebben een claer voorspelende ouernemeleke bekenesse sic gods soe es hy ghelijc petrus inden gheeste daer wy kennesse bi verstaen ende dit vorspelende inwendich kennesse gods moet soe groet sijn in verghetenheden ons selues ghelikerwijs dat petrus dededats de mensche in hen niet te woorde ghebringhen enoch ne gheen sins niet begripen en can xix ste wy moeten ten derden male ghelijc sijn iohannes daer wy by verstaen volheit der gracien gods ya alsoe grote volheit ende oec also ouervloeynende sic ghenade gods ontfaen dese menschen uten aenschine der minnen gods xxste male daerse met cristus opden gheesteleken inwendeghen berch van thabor int scouwende leuen wandelen conen dat die lijflike sinne moeten daer ondergaen ende die redeleke crachte haers weercs ghebreken ende onderstaen ende die eenvoldeghe cracht ons gheestes die moet faelgieren ende ghebreken daer wy dat inspreken gods op den berch of voor den eenvoldeghen berch der gotheit ontfaen want daer die gloriose stemme den eenvoldeghen wesene onser zielen toespreect ende ons god hen seluen inden gheeste vertoent ende openbaert ons cristus hier es mijn lieue sone in dien ic my wel behaghe ofte dit es mijn lieue sone in dien ic my wel behaghe hoortene den yersten oirspronc ende sake van iubileren ende hoe mense bekennen sal xiij capitel siet ende alse de mensche dit grote onsprekeleke gruweleke wonder der godheit bouen wonder sinen donckeren onuerlichten inwendeghen oeghen yerst ghetoent wert ende hy reuelacien ende iubelacien ende oec grote inwendeghe heymelicheit met gode beghint te hebbene dies hy voren niet ghehadt en heeft noch oec voren niet af gheweten en heeft soe es de mensche also wonderleke wel te moede te gode weert ende oec tot onsen heere ihesum cristum ya van binnen dat hen de mensche hoe van blischepen noch van welheyden in sijnre oefeninghen ghelaten en weet want na dese godleke hemelsche gloriose vertoeninghe gods alse de mensche op desen gloriosen beerch eens verborghelic gheclommen ende niet in vieregher begherten ghegaen es met cristus ende tot cristus ende ouermits cristus soe valt dese mensche voortmeer in eene herteleke woedeghe begheerleke minne gods die den mensche hier noch daer noch oec niegherijnc onder gode rusten noch ghedueren en laet siet ende hier af soe wert de mensche al sine leefdaghe wonderlic critende ende iubelerende ya eist dat de mensche deser godleker vertoeninghen ouermits bibliuentheyt ende binnen bliuentheyt gods waernemende es ende wy onse opene binnenste gheesteleke oeghe met vrywilleghen onghehenderden ghemoede ouermits die mensheit cristi toe der godheit keeren ende die also van begheerleker minnen gods aen haer opene herte gheroert ende gheestelic gherenen sijn vten aenschyne der minnen gods die werden alle ghewarechlic iubeleren lijnwissel ende metten gheeste opwert gapende na die gloriose soetecheit gods recht alse die visch die bouen sine selues eyghen natuere uten watetere sic springhen wilt ouermits soeticheit der lucht van menegherande iubilatien ende waerbi datmen kennen mach wanneer dat die reuelacien ghewarech sijn xiiij capitel maer nv sijn dese iubelacien ende oec dese reuelacien menegherande tieren ende oec deene vele edelre ende naerdere met god vereeneghende dan de andere na dat deen mensche begaeft ende ghewesent es in begheerleker oefeninghen godleker beschouwingen ende hemelscher contemplacien want allen reuelacien noch oec contemplacien en es niet te gheloeuene want het schijnt dicwile contemplacie ende reuelacie dat ne gheyne en es maer wat reuelacien die den mensche oetmoedegher maken ende meer werdicheit ende deuocien te gode weert doen hebben ende oec in lanc soe men van ons seluen houden doet siet die reuelacien hopic dat sy ghewarech sijn die den mensche al iubelerende te gode ende teeweghen dinghen wert trecken ende uerwecken willen altoes tenen meerderen onbegripeleken goede w weert dat god in hen seluen es want daer ome gheeft ons god reuelacien ende oec alle sine hemelsche gauen op dat hy ons ouermits de reuelacien wilt verheffen bouen alle iubelacien ende wilt ons daer met dere ende ouerlidende tot in dien eenvoldeghen oerspronc sijnre godheit want het es meer der eenen dropel gods te ghesmakene daer wy bouen ons seluen ende anderheit ende al onderscheet in ghebrukeleker minnen ende in eenen p pueren gheeste gods vehauen sic te sine in eene stille bloete onbewegheleke minne gods dat maect ons salegher eenen oeghenblic te gheuoelene dan alle beweghinghe oft alle godleke blecke van reuelacien die alle menschen yet ontfinghen of in doe saemhede haers gheests vten oerspronghe der godheit ghesaken ende vertaken mochten nochtan werden die hoeghste reuelacien vten oerspronghe der godheit ghesaect ende vercreghen want die godleke aneblicke die wi vten oerspronghe der godheit ouermits minne met minnen saken die gherinen ende rueren dinderste sic rasuur deel ons gheests ende hier af van desen gheesteleken godleken gherieue siet hier of comt verborghen cussen van minnen ende hier af sprac die bruut in cantiken die ane thoechste woude beghinnen hy sal my seechse cussen metten cussene sijns monts want sine borsten sijn soetere ofte betere dan wijn ende dit es al waer gheestelic te verstane want alle dier dinghen of des dijncs diemen in hemelrike of in eerderike ghesmaken mach dits al cleyne ende altemale ouer te lidene ieghen dat cussen der minnen gods soe ec sic alle dijnc bitter dat daer onder in redenen met middele steet cussen der minnen aenschijn dat gheet alle duechde ende alle werckelic middel ouer maer godleke omhelsinghe die steet noch daer bouen ende daer met liden wy ons seluen ende alle anderheit ende onderscheyt ende creatuerlic middel ouer tote in een niet weten bouen onse selues weten daer wi gode verghetten ende alre creatueren nochtan sal al onse ghedinkenesse gods altoes na volghen ende eewelic ghedueren hoe sorcheleke dat es willen contempleren sonder oetmoedecheyt xv capitel nv ic seggu seker voerwaer datse alte zwaerlic sijn gheuallen ende noch vallen die ghene die op in hoecheden sijn gheclommen ende van beneden opwert ouermits gront oetmoedicheit niet en hebben begonnen die welke oetmoedicheit die een fondament ende een vortgaende beghinsele es van allen duechden want ghelikerwijs dat alle duechden werden ghespijst ende gheuoet ouermits godlike minne ende ouercomende vriheit vten oerspronghe der leuender fonteynen der godheit siet alsoe es gront onderwerpende vernietende oetmoedicheit die god noch niement verladen en mach een gheestelic fondament ende een ghewarech onthout alre vulcommenre du duechden want niement en mach met onsen heere ihesus cristus na dat ghy voren ghehoort hebt opgaen noch opclemmen den gloriosen gheesteleken inwendeghen berch van thabor in scouwende leuen noch in iubelerende hoecheit hy en moet oec alse ghelijc met onsen heere ihesum cristum neder gaen in oetmoedicheit hem te suekene in lidene ende in doeghene ende oec in menegherande aermoede want alle die ghene die in w sic weldicheden ende in voorspoedicheit ende in troeste of oec in inwendegher gheesteleker godleker soeticheit cristus willen navolghen op den godleken beerch van tabor ende niet in versmaetheit noch in aermoede noch oec in lidene noch in doeghene met ghewarachtegher penitencien cristus niet en soeken dit sijn seker die ghene die gode versmaden ende oec bespottenwant sy loechenen alle cristus metten werke der onduecht die sinen leuene noch sijnre leeringhen noch oec der heylegher scrift noch den state der heylegher kerken in alle manieren van gheorsaemheit niet ghelijc en sijn in ghebiedene noch in verbiedene dit es een seker teeken dat dese menschen te hemelrike noch ten eeweghen leuene niet en behoeren noch commen en moghen de welke die der heylegher kerken van buten of van binnen in eeneghen poynte vremde ende oec onghelijc sijn van leuene want sal de mensche den gheesteleken inwendeghen gloriosen beerch van thabor die cristus selue in der godheit es een eenich in gheboortich sone der gracien ende der glorien gods yet ghenaken of cristus leuene yet ghelijc sijn soe moeten wy ten alre menschen beyde in vore ende in na alle ghemeynlic sijn een onuerscheyden ane hanghelic let der heylegher kerken van vierderhande menschen die ghewarechleke beden ende nyement anders xvi capitel maer doch om onser materien ende onser viervuldegher bedinghen ghenouch te doene ende dies cort een ende te makene soe vendic hier onder alle manieren van lieden of van messeleken volke dies vele in dolinghen ende in sotter dwasinghen es sonderlinghen hebbic ghemeerct vier paertien van menschen die alle in heylegher bedinghen sijn ende oec den gheesteleke godleken inwendeghen berghe van thabor onsen heere ihesum cristum alle toe behoeren ende dander volc dat binnen desen vier manieren van bedinghen niet besloten en wert ouermits gheoorsaemheit der heylegher kerken dat blijft verloren ende verdoumt deen paertye van menschen als ic namaels verclaren sal sijn die al haer leefdaghe ligghen ten voeten onder den beerch ende en dorren anne haer oeghen opslaen te gode dit behoort my ende alle menschen toe alse wy onse sondeleke quaetheit voor onse inwendeghe oeghen hebben dander partie sijn die al haer leefdaghe al om en tomme cnaghen aenden beerch ende ondertiden opweert sien met inwendeghen gesichte na die hoecheit des boerchs maer die derde paertie sijn die met cristus bouen alle dese menichuoldeghe weerelt connen wandelen op den berch ende die vierde vulcommene menschen die liden den beerch bloetelic ouer met cristus ende ouermits cristus tot den vader in ghebrukeleker eenicheit ende dese horen eerst die eenuoldeghe intreckender stemmen der drivoldecheit gods daermen alle waerheit leert ghelikerwijs dat ghy namaels horen selt van der yerster partyen ende hoe edel dat es ootmoedech sijn xvij capitel nv meerct hier dyerste paertye die ghewarechlic bidden ende gode alle tijt te rechte vut helegher godliker vreesen aneroupen connen ende al roupende ende al biddende ende al carmende ende al claghende soe verhoort god haer ghebet ende soe ontfaense ghenade ende verlatenesse van sonden dit sijn alle die ghene die metten puplicaen ende oec met madalenen daer cristus seuen duuelen vut warp al hare tijt of al haer leefdaghe vanden beghinne toten eynde haers leuens onder den gheesteleken beerch van thabor dat es onder die doornaghelde gloriose voete ons heeren ihesu cristi met oetmoedegher nederheit ligghen ende screyen suchten ende weenen alse aerme allendeghe sondaers ende en selen oec nemmermeer onse inwendeghe besmette stijnckende sondeghe oeghe op gode dorren slaen ya alse de mensche sine grote mesdaet ende die ontrouwe die hy gode ghedaen heeft alleene aensiet soe selen wy altoes ten voeten cristi of onder die voete ons heeren ihesu cristi ligghen ende slaen en cloppen vor onse herte ende roupen dach ende nacht met groten neerenste al onse leefdaghe vut met groter vreesen op niet niet anders te verlatene ya hoe ouerheylichlic dat de mensche voren gheleeft heeft of hoe heylichlic dat hy nv leeft nochtan sal al sijn roup ende al sijn toeuerlaet sijn op die ontfaermherticheit gods ende oec op die verdiente ons heeren ihesu cristi daer en mach oec niement te groet noch te heylich toe sijn te ligghene ten voeten oft onder die voeten ons heeren ihesu cristi ya al worde een mensche alle daghe seuenwerf ouergheuoert ende gheset tot inden derden hemel dat sijn die ghene die alre oetmoedelixt ende oec alre uerwoorpenlixt van binnen neder gaen connen ten voeten ons heeren ihesu cristi de welke die alre hoechelixt op gheclommen sijn int scouwende leuen van contemplacien ende hier omme soe segghic v dat ghijs v nv niet en scaemt noch verdrieten en laedt dat ghy cristi onderworpen dienstknecht sijn soudt dat en sal den ghenen niet onweert hebben die nv grote heyldom wanen sijn maer laedt v ghedijncken hoe ende in wat manieren dat ihesus cristus selue v onderworpen dienstknecht ende oec alder weerelt onderworpen dienstknecht gheweest heeft toter doet toe des crucen es hy neder ghedaelt onder alle menschen hoe alle gheeste sijn cristus onderworpen een scone declaratie xviij capitel ende hier omme heeft cristus dat verdient ende vercreghen met sijnre heylegher doeet sijnre gheorsaemheit alse paulus spreect dat hen alle gheesten moeten wiken ende oec alle knien selen cristus sijn onderworpen ende onderdaen ya eist hen lief of eist hen leet inden ionxten daghe moeten hen alle gheesten oerdeele sijn bi ende bereet helsche gheeste ende hemelsche gheeste ende oec eertsche gheeste alle ghemeynlic selen daer beuen ende beuen want de vader heeftem doordeel alleyne ghegheuen te besittene metten sinen die gloriose inghele gods selen voor cristus voete ende voor sijn gloriose claer aenschijn beuen van reuerenteleker eerweerdicheit ende die onsen heere ihesus cristus in deser weerelt ghewarechlic na sijn gheuolghet die selen oec beuen voor cristus voete van groeten wondere ende van ontalleker glorioser vruechden ende blischepen die sy sien ende oec ontfaen selen maer de quade helsche gheeste ende oec dese quade eertsche menschen die hier den duuel ende der quader weerelt ende haren eyghenen eenwilleghen crighe ende haren sotten hoefde bat gheloefde dan der ghemeenschap der heylegher kerken te male die helsche gheeste selen oec staen ter slinckerhant cristi onderworpen sijnre macht ende tsinen voeten verre van hen selense staen al met helscher vreesen beuaen ende sy selen oec gruwelic beuen ende beuen van groten anxte ende van allindeghen helschen vare der pinen ende aldus es dwoort te verstane dat paulus spreect ende meynt dat alle gheeste selen wiken ende haer binnenste knien boeghen onder die voete of onder die vriwilleghe moghendicheit ons heeren ihesu cristi ende hier omme soe seggic v oec dat die menschen alre valschelixt bedroghen ende oec alre zwaerlixt verdoumt ende veroerdeelt selen werden alsoe men selke sotte vrye gheeste vent die soe ouerdich van binnen sijn datse onsen heere ihesum cristum ende onsen god onder haer voete willen setten ya ende willen sonder cristus hulpe op clemmen met eyghender macht ende met sduuels lucifers rade ende begheerte diense ghelijc sijn siet dese menschen die bat eenrande duuel of dusenweerf quader dan eenich duuel moghen heeten dese willen onsen heere ihesum cristum in heylicheden verhoeghen ende voor gaen ende bouen gaen sy willen met hoghen verstannesse op den beerch wandelen ende van groten subtilen dinghen spreken inden name dat de duuel gheboren wert maer niet en willense in oetmoedicheit noch in lidene noch oec in doeghene met cristus wandelen onder den beerch van thabor te cristus voeten ligghende ghelikerwijs dat maria madalene daer wy scouwende leuen bi verstaen oetmoedelic om ghenade bat hoe vermaledijt dat es alles dincs ledech te staen ende van des cocs arbeyde xix capitel ende hier by proeuic hen dat dese menschen met marien noch emmer dat beste deel niets niet vercoren noch beuonden en hebben want dat beste deel en es daer in niets niet gheleghen in alles dijncs of alre werken ledich te stane maer alles dijncs willen ledich staen dat es seker dalre quaetste deel dat eenich mensche alsoe heylichlec of alsoe afghescheedelic leuen waent dat hy te male niets niet werken noch laboren en wilt metten handen want sente pauwels die een de hoechste scouwere was die noynt in eerderike quam ende oec inden derden hemel ghetrocken wert ende verheuen bouen hen seluen ya en oec bouen alle hemele ende bouen die ix chore der inghelen was sente pauwels gheuoert ende ouerghesedt daer hy gode claerlic metten gheeste scouwede ende sach bouen beelden van aenschyne taenschine siet nochtan weetti wel dat die hoeghe apostel gods paulus dach na dach aerbeyde ende sijn lijfleke broet wan metten handen ya ghelikerwijs dat ic oec selue dach ende nacht aerbeyde metten handen ende ic moet daer toe alle daghe wel hen xxx dienen ende bereet sijn te tide en te termte ende ic hebbe oec wel seuen manieren van ambachten alle daghe te besoorghene maer des willic ghezwighenwant het en es emmer gheenre tellinghen weert al dat wy emmermer ghedoen of werken moghen toter doet toe des crucen om deere gods te vulbringhene of om salicheit ons euenkerstens want alle dijnc sijn cleyne ende alse niets niet op te tellene ieghen die groetheit der toecoms der glorien gods soe en sijn alle dinghen anders niet te rekenen noch niet meere tachtene dan een cleyn dropelken waters ieghen die grote zee maer daer omme ende oec hier by soe hebbic v dese redene vorseit na dien dat die hoghe scouwere gods paulus ghewracht ende gheaerbeidt heeft metten handen siet hier by soe proeuic v dat niement soe heylichlic leuen en mach in deser tijt hy en moghe oec onder tiden met sente pauwels wel werken ya ende sal oec heylegher sijn biden werke dan of hy niets niet en wrachte want ic houter wel voren voor mijn beste na dat ic versta datter vc in aermen schyne gheet om broet die staerct ghesont sijn ende groet het ware hen seker beter ende salichlekere dat sy te gods eeren haer ambacht daden ende wonnen haer broet dan datse hen setten op lollaerdie ende op ledicheit van werken dat mochdy an minen heere sente pauwelse merken want ic en gheloeue niet dat eenich mensche na lollaertsche wise op den dach van heden in aermen schine wandelt die sente pauwelse ghelijc es in leeringhen noch oec in gheesteleken oorboorleken leueuene sic ya ende die daer toe alsoe zeere behartt sic salicheit der menschen als paulus dede want ic weet wel ware noch een mensche in eerderike die paulus ghelijc ware in woorden in werken in leeringhen ende oec in heyleghen leuene hy soude noch seker die selue werken werken die paulus wrachte ende leerde doe hy leefde van werkende leuen ende scouwende leuen ende hoemense te samen mach hanteren xx capitel nv wie of wat mensche die sente pauwels ghelijc waent sijn hy werke ghelikerwijs dat sente pauwels ghewracht ende gheaerbeit heeft met sinen lichameleken handen wan hy sijn broet ende also radic noch elken mensche te doene ende sonderlinghe radic staercken ionghen lieden datse haer lichameleke hande te werke setten ghelijc dat sente pauwels dede sidi oec in meerder heylicheit dan sente pauwels was soe werke merder werke dan sente pauwels wrachte want werken die goet in hen seluen sijn die en beroeuen ons gods niet maer sondeleke quade werke die beroeuen ons gods ende sy verren ons van gode want dwerkende leuen dat alle menschen van node hebben moeten dat es goet maer scauwende leuen dat es noch beter maer werken ende souwen alle beyde te samen teenen male ende teenen tide dat es alre best ende oec alre oorboorlixt dat deen dander niet en hendert also dat elc mach bliuen staen int sine maer dit dijnct vele mensche onmoghelic wesen trauwen het en es niet onmoghe sic want dit vendic alte male in sente pauwelse ya alle state van heylicheden soe vendic in sente pauwels alleene want ic weet wel seker dit dat sente pauwels sijn inwendeghe scouwende leuen niet en verloes noch oec niet en ghemeste dicwile dat hy wrachte ende aerbeidde metten handen soe scaude hy gode ende loofde metten gheeste van binnen onghehendert ende sonder commer van herten was sente pauwels door dwerkende leuen ende oec met eenen werkenden leuene ghekeert in een scouwende leuen maer wie of wat mensche die godscauwende leuen wanen hebben ende dan ouermits vutkeer te goeden werken haer binnen bliuen ende haer inwendich god scouwende leuen ouermits menichuoldeghe vutwendeghe onledecheit haers weercs gode verliesen siet die menschen en weten emmer noch niets niet van ghewareghen scauwenden leuene want wie dat in menechvuldicheit of door alle menechuoldeghe dinghen sine redeleke binnenste oeghe ter eenvoldicheit gode weert niet keeren en can hy es noch sente pauwels onghelijc ende oec en moghen dese menschen met onsen heere ihesus cristus op den inwendeghen gheesteleken beerch van thabor niet wandelen want die niet eenvoldich en connen sijn door alle menechvoldeghe onledicheit hare werke dit sijn noch allene toecomende menschen ende en hebben haers selfs eyghen beelde noch alle ghescapene dinghen niet door broken tot in dat onghescapen wesen gods daermen god claerlic sonder middel scoudt van aenschine taenschine alse mijn heere sente pauwels dede want werken ende scouwen ende scouwen ende werken ende vutkeer ende inkeer ende thoechste ende tnederste dit stont sente pauwels al ghelijc sonder hendernesse want het was hem euen licht ter eeren gods in wat state die mensche es sente pauwels marien magdalenen ende marthen ghelijc xxi capitel siet ende also sout oec noch doen enen anderen paulus of eenen vulcommenden godscouwenden mensche die tsijns niets niet en sochte in ne gheenen dinghen vutweert noch inweert noch oec an gode noch an creatueren soe souden wy paulus ghelijc sijn inden gheeste consten wy alle dinghen vrylic sonder eyghenheit ons selues ghedoen ende ghelaten soe quame ons alle dijnc te baten maer al en condy v paulus niet gheliken inder ouerster godleker eenvoldegher bescauwinghen gods soe pijnt v marien madalenen te ghelikene inder inwendegher gheesteleker opclemminghen gheesteleker bescauwinghen gods ende blijft altoos oetmoedelic onder ten voeten ons heere ihesu cristi met marien madalenen ligghende tot dies maels dat v godleke vryheit ende ghebrukeleke minne ver heft bouen v seluen dan sal v scauwende leuen ende werkende leuen ghelijc sonder verkiesen staen alse ghy bouen v seluen ouermits die leuende binnenste ons heeren ihesu cristi in keert ende ouermits ghemeyne godlike minne vutgaen dan en mach ons ne gheen henderlic beelde letten noch vaen daer wy der minnen met minnen betalen daer en mach ons ne gheen inval noch creatuerlic beelde noch oec wy ons seluen verhalen maer al en condi sente pauwels noch oec marien madalenen niet verstaen ne gheen van beyden soe pijnt v emmer maerthen harer suster te vriende te houdene want maerthen leuen des en mach hen niement ontslaen maerthen leuen dat moet emmer beyde vore en na gaen want het en mach niement soe gheestelic inder tijt sijn noch soe diepe inweert crighen hy en moet emmer ter noet maerthe bliuen ondersceet tusschen sente pauwels leuen ende marien magdalenen ende marthen leuen ende waer elc leuen beghint xxij capitel nv meerct hier donderscheyt tusschen maerthen ende maria madalenen ende sente pauwelse van elken deele haers leuens een lettel waerse begonsten ende daerse yerst begonsten heylich te werdene deen bouen danderen ghelikerwijs dat noch vele menschen doen siet dit gheet vele aen den yersten kier die de menschen te gode doen ya dat deen tot soe groter heylicheit haestelic gheraect bouen den anderen maerthe sy wrachte van binnen vutweert maria sy wrachte van buten inweert ende die hoghe apostel gods paulus hy wrachte inden seluen oeghenblicke sijnre bekeerenesse vter hogher enicheit gods ouermits die drivuldicheit gods van bouen nederweerts ende also wart paulus verlicht ende hy verlichte voort met sijnre leeringhen ende met sinen leuene al dese weerelt maer die ghene die nv die heyleghe kerke verlichten ende tfolc bekeeren souden dat sijn die ghene die met harer leeringhen of met haren quaden verkeerden leuene alre meest verkeeren ende verdonckeren maerte seggic noch wrachte vutweert maria vrachte inweert paulus wrachte van bouen nederwaerts van marthen ende hoirder oeffeninghen xxiij capitel maer nv suldi die verclaernesse merken van desen drievoldeghen werken dierste maniere hoe ende in welkerwijs dat ons heeren ihesus cristus maerthe die hen seluen ende oec sinen ionghers diende ouermits die ghenade gods van binnen vutweert wrachte dat es aldus te verstane maerthe sy hadde wel bouen alle eertsche dinghe gode in haer herte vercoren ende begrepen te minnene ende vut dien binnensten begripe soe namse meer haren weerkeleken keer ende haren vliet ter eeren gods in vutwendeghen menichvoldeghen doechtsamen sedeleken werken der caritaten alse aelmoesene te gheuene of anders yet goets te doene dat haer best behaechde na haer verstaen danse dede in inwendeghen doechden of in toeuoughinghe te gode alsoe oeffende ende wrachte maerthe inden vutwendeghen sinne dalre beste dat sy verstaen of gheuoelen conste dat meenese ende begheerdese ter eeren gods te werkene ende alsoe bleefse altoes vutsinnich ende te menichvoldich herwert daerwaert seere becommert ende te sorchsaem in vutwendeghen messeleken dinghen die sy voor te groet achte ende voor te goet ghelikerwijs dat noch menich ander mensche doet ya die niet beters noch hoghers en connen verstaen danse met goeden werken meer vutwert dan inwert loepen ende gaen dese bliuen altoes tweevoldich ende onuerlicht van bouen de welke menschen die haer caritate ende haren inwendeghen neerenst meer vutweert strecken ende breyden dan inwert siet die menschen en moghen gods noch oec ne gheenre ghewaregher inwendegher gheesteliker oefeninghen ghesmaken ya suldi weten die werke of dat weerc en mach nemmermeer soe goet noch soe oorboorlic sijn al ware dat sake dat een mensche al die weerelt leerde ende alle menschen bekeerde ende alsoe wrachte dat hise alle te hemelrike brachte ende hy oec met sinen tijtliken goede alle de aerme van eerderike conste spisen ende voeden ende dat hy daertoe van allen saken conste rechte sentencie ende redene ende onderscheit ende oordeel gheuen ende alle onpaeyse te paeyse conste beweenen siet nochtan weetic wel sonder waen dat dat vutwendeghe weerc niet en mach sijn soe wel ghedaen wilt hier by de mensche meer vutweert dan inweert gaen soe mach hy maertha bliuen saen ende marie niet verstaen want gods noch oec ghewaregher gheesteleker oefeninghen en mach niement ghesmaken die meer vutwert wilt sien dan inwert haken nochtan prisic maerthen seere maer marien leuen prisic noch meere maerthe sy es een goet ionc wijf om datse gode altoes gheoorsaem ende der heylegher kerken blijft maerthe sy es oec gode ende der heylegher kerken ghetrauwe ghelijc eenen dienstbode onder die vrouwe maerthe sy can oec wel vasten ende vieren na de ghebode der heylegher kerken in allen manieren maerthe sy hooept ende gheloeft ghewarechleke in die ghemeenscap der heylegher kerken sekerleke ic hebbe oec wel van maerthen verstaen datse te tide ende te termte te messen ende oec tsermoene can gaen van werkeleken ende leken lieden die niet en rueken van marthen leuen ende hoe lettel datter es die gode minnen xxiiij capitel want ic seggu wel voorwaer dat de leeke liede alle sijn ghehaedt ende versmaedt van gode de welke die daer niet en horen noch niet en leuen na de wetteghe ghebode gods ende der heylegher kerken sijnse papen sijnse cleercken die na de ghebode gods niet en werken ende oec den dienst gods met haren quaden leuene verrouckelosen ende veronwerdeghen dese moeten gaen schiere inden eeweghen helichen sic op rasuur viere want sente augustinus spreect die sonde doen dat sy van gode ghehaedt sijn trauwen dat es wel waer want die sonden die ons van gode trecken ende tusschen ons ende gode middelen die maken den haedt ende dabolghe tusschen ons ende gode oec spreect onse heere selue die sonde doet dat hy es knecht der sonden dit sijn dan alle ghemeynlic knechte des duuels en der sonden die haren bloede ende haren vleesche ende den duuel ende der quader ouerdegher weerelt ghelijc sijn in dienste ende in ghenouchelicheit quader werken of oec haer herte aen eertsch goet of an vrienscap van creatueren legghen te minnene want wie dat eertsche dinghe mint ofte lief heeft ende daer an sijn herte groet of cleyne yet onoordelic leghet of hem te zeere becommert daer met die mensche en mach der minnen gods noch oec hemelscher inwendegher godleker dinghen niet ghesmaken iheronimus spreect aldus die eertsche goet mint die en can gode niet gheminnen augustinus spreect oec aldus die eenen dropel gods hadde ghesmaect al dat in der weerelt es dat soude hen bitter smaken seker soe vreesic dat lettel menschen in der tijt sijn die gods ghesmaken en mach niement anders gods ghesmaken noch gheuoelen dan die ghene die alle eertsche dinghen bitter smaken ende ic vreese oec dat lettel menschen in der tijt sijn die gode ghewarechlic minnen na jheronimus woort ya eist dat niement anders gode en can gheminnen dan die ghene die eertsche goet niets niet en minnen noch oec der tijtleker dinghen niets niet en begheeren hoe dat nyement en es te heyten gheestelec die der minnen deynt om wederloen ende wie dat gheestelec sijn te achten xxv capitel achaermen ende waer sijnse dan die gode gode ghewarechlic minnen of onsen heere ihesum cristum van buten inweert in vrywillegher aermoeden connen soeken waer sal ic dese menschen venden of ontmoeten ya die ghene die eenen gheheelen ontweevoldeghen inkeer te gode ghedaen hebben binnen al haren leefdaghen dit ware seker een salich vutuercoren mensche die eenen vryen onghehehenderden inkeer van minnen ghedoen conste te gode ya sonder hen seluen dats sonder ts sic tsijns yet daer in te soekene want alsoe langhe tijts alse de mensche tsijns yet souct in eeneghen sticken vutweert of inweert an gode of an creatueren soe en mach hy gods noch oec ne gheere sic heylegher gheesteleker godleker dinghen ghesmaken want die ghene die gode om huere ende om eyghenen wederloen dienen siet die auetreckende menschen en tellic noch en rekenic niet voor gheestelic want sy en warens niet werdich datmen se heylich of gheestelic soude achten die na wederloen of na gheesteleken inwendeghen roef wachten al es dat sake datmen vele goetwilleghe menschen vent na ghemeyne wise der heylegher kerken leuende siet nochtan en soudemen van rechte niemene voor gheestelic tellen dan die ghene die inden gheeste wandelen connen ende die gheeste met gheeste van binnen connen scouwen ende siet in ouernatuerleken lichte gode van aenschine taenschine die menschen hebben van rechte aldatse hebben souden in ghebrukeleker minnen bouen hen seluen beseten want die ghene die met sente pauwelse door tsinleke int gheesteleke connen sien ende also voort bouen hen seluen door dinwendeghe gheesteleke int godleke eenvoldeghe verborghenheit gods connen scouwen ende sien bouen beelden ende bouen al inwendich redelic ghemeerc ende anderheit in onderscheyt van dochden dat es daer men alle waerheit sonder middel ende sonder allen aerbeit leert ende ontfeet voor die bloete ieghewoordicheit gods vten eenvoldeghen aenschyne der minnen gods ende dit sijn de ghene die wy te rechte tellen voor gheesteleke menschen ende oec achticse vele meer dan gheesteleke menschenwant die ghene die gode claerlic scauwen bouen hen seluen ende oec bouen al vutwendich weerc ende bouen al inwendich weerc ende bouen al dat men verstaen ende begripen mach in tijt of in eewicheit siet dese ouercommende menschen die hen seluen ende alle dijnc ende alle ghescapene beelden ende oec haer selues eyghen beelde ouermits godleke minne doorbroken ende ouerleden sijn bouen die ix choren der inghelen tote in eens niets niet weten haers selues enkel plaats dit sijn die ghene die met gode rusten ende wonen ende besitten ende oec daer in dier eeuoldegher sic onberuerleker simpelheit gods alles dijnx ghelijc ende ledich staen ya daer wy bouen ons seluen ende buten ons seluen ons selues beroeft ende ontwracht werden ghelikerwijs dat sente pauwels was gheuoert ende ouerghesedt vander eenre claerheit in die ander claerheit ende in eenen ontoeganckeleken lichte daer wy alle formen ende beelden ende ghescapenheit gods ouergaen daer wert god in dien eenvoldeghen sic sijnre glorien met hen seluen verstaen hoe een mensche comen mach tot enen godleken leuen xxvi capitel maer eer de mensche te desen godleken eenvoldeghe kinnesse gods gheraect of gheraken mach dat hy gode in onkinnesse besitte ende weder van gode bouen hen seluen beseten werde dit moet den mensche tyerst costen al dat hy selue es van buten ende van binnen ende oec al dat hy eyghens ligghende ende roerende heeft ya beyde in hemelrike ende oec in eerderike dat moet alte male in eenen ghesichte of in eenen simpelen bloeten toekeere doorbroken ende verloechent sijn in een vernieten ons selues ende alre dinghen siet ende hier ane mach de mensche in hen seluen prueuen ende merken of hy gode inden ouersten deele sijns gheestes bouen alle deelsaemheit vonden ende volvonden heeft in eenicheden ende in ghebrukeleker minnen bouen hen seluen want die ghene die van binnen ende van minnen op sijn gheclommen in dat alre hoechste siet dit sijn die ghene die hen seluen weder omme ten alre nedersten connen setten onder gode ende onder alle creatueren in inwendegher vernietender oetmoedicheit hare selues niets niet van ons seluen noch oec van al onsen doene houdende want alse wy alle dat ghedaen hebben dat wy doen moghen ya beyde van buten ende van binnen toter doet toe soe selen wi dat selue achten alse niet of men dan niet ieghen dat wy gode sculdich sijn te minnene want hoe hoghe of hoe verborghelic dat wy op sijn gheclommen in den derden hemel nochtan selen wy ons hier inder tijt aerme sondaers bekinnen ende selen ons oetmoedelic neder dalen altoes ligghen sic ten voeten ons heeren ihesu cristi ende also selen wi gode glorie ende lof ende eere gheuen ewelic ya beyde hier ende inder eewicheit noch meer soe selen alle die saleghe gloriose gheeste onsen eeneghen heere ihesum cristum onderdaen ende onderwoorpen sijn eeweleke ende emmermeere voor dat gloriose aenschijn des vaders want daer selen wy altoes onsen eeneghen heere ihesum cristum den leuenden onwandelbareghen gods sone scauwen ende sien bouen ons ende oec selen wy alle ghenade ende ghenade ende glorie ontfaen ouermits cristum ende door cristum want alsoe ghelikerwijs alse wy hier inder tijt ouermits onsen eeneghen heere ihesum cristum ontfaen alle verdienleke gracie ende ghenade siet alsoe ontfaen die saleghe gheeste glorie ende eeweghe vruechde die god selue es ouermits cristum bouen tijt ende bouen alle verdiente ende oec bouen alle weerc ende oefeninghe ende anderheit ende onderscheet soe gheeft ons god hem seluen sonder alle waerome sic in douerste ons gheestes want hier ontfaen wy ouermits cristum die staet der gracien daer wy themelrike ende alle duechde met verdienen ende daer bouen ontfaen wy die crone der glorien die wy met onsen verdienten ende ouermits onse verdiente eewelic besitten ende ghebruken selen ondersceet tusschen den staet hier inder gracien ende namaels in glorien ende hoemen hier mach comen tenen voirsmaec der glorien xxvij capitel want ghy sult weten dat onse doechtsame werken noch oec onse verdienleke gracie in deeweghe leuen en sal daer niet gheminder werden noch afnemen maer daer sal die loen onser werken ghemeerct ende oec uerwandelt ende veredelt werden in glorioser vruechden want al dat wy hier gods bekinnen of ghesmaken moghen dat es alsoe sente pauwels spreect in eenen spieghel of in eene ghelikenesse soe verstaen wy die hemelsche dinghen die daer bouen sijn donckerlic want al datmen hier gods of van eeweghen dinghen weten mach dat es als een doncker sterre licht ieghen dlicht der sonnen maer daer bouen salt ons al ghewandelt ende uerwandelt ende oec hondert duust weerf ghedobbeleert werden in eewegher glorioser claerheit daer wy gode bekinnen selen alse oec paulus spreect van aenschyne taenschine daer salt ons al sonder middel vertoent ende glorioselic gheopenbaert werden inden claren middaghe maer hier suldi weten soe sla wy donckerlic soe gherake soe ghebate na die hemelsche godleke dinghen ghelikerwijs dat die blende man sleet na dey ya nochtan seldi voort weten dat wy alle dier hemelscher godleker dinghen dies die heyleghen gods nv inder glorien gods daer ghebruken ende wy oec namaels ghebruken ende scauwen selen al bloet sonder middel siet des selues moghen wy hier alles van bouen tote beneden vercrighen ende ghewennen eenen godleken hemelschen voorsmaec ya consten wy ons in keeren te gode na dedelste deel der godleker bescauwinghen soe vercreghen wy hier alles kennesse ende voorsmaec onser toecommender salicheit der glorien gods ende dit ghetuucht ons cristus selue wel in dewangelie daer hy sprac ic sal v senden den gheest der waerheit die sal v leeren alle waerheit van vierderhande salecheyt die de mensche hebben sal in deweghe leuen xxviii capitel maer nv seldy noch voort cort merken dat ic sonderlinghe vinde met onderscheyde af te sprekene vier manieren van gloriosen salicheden die wy ten lesten daghe hebben selen in deeweghe leuen met onderscheede deen bouen dander de nederste dat sal sijn lichameleke salicheit ende dese sal nochtan vii weerf claerder sijn dan der sonnen schijn inden middaghe dander salicheit sal binnen ons sijn in menichvoldeghen kennessen onderscheedegher godleker gheesteleker doecht maer die derde salicheit sal weselic ende gheestelic ende godlic ende eenvoldich sonder middel ende bouen al onderscheyt ende anderheit van dochden sijn ende nochtan soe sal die eenvoldeghe salicheit die god selue es ende die wy in die eenvoldeghe weseleke cracht ons gheests bouen ons seluen ontfaen hebben of ontfaen selen alle duechde die met middele ende na anderheit ende onderscheet in ons staen selen doorschinen ende glorioselic doorlichten met gracien ende met glorien in glorien tallen boorden vutvloeyen ende ouerzweuen met onnuemeleker vruchden soe sal de onsprekeleke glorie gods dore ende ouervloeyen bouen alle mate van duechdenya ghelijc der wilder zee die met harer natuerleker volheit alle riuieren doorwloyt ende spijst ende voedt ende en es haer seluen nochtan niets niet te men ende alsoe spijst oec god ende voedt ouermits sine werkeleke drivoldicheit vut sijnre hogher eenvoldegher eenicheit alle ancleuende godminnende gheeste sic op rasuur beyde in hemelrike ende oec in eerderike de welke die hen bloetelic bouen beelde ende bouen wise ouermits die intreckende drivoldicheit gods ter eenicheit gods keeren connen ende eene afgrondeghe grondelose verlorenheit haers selfs ende bouen al dit en dat soe es oec noch die vierde onsprekeleke salicheit die ons ende allen heyleghen gods te male ouerweselic ende eenvoldich ende oec sempel ende onberoerlic ane haer seluen es maer van deser ouerweseleker salicheit hoe dat wy een gheest ende sempel ghebruken gods god met gode sijn bouen ons seluen ende bouen alle ondersceet ende anderheit van gloriosen wederloene tontfane die god selue es siet hier en dar ic noch soe en weetic wat oorboorlicheden of segghen want hoe dat wy een gheest ende eene eeneghe eenicheit gods sijn ende oec altoes een ander dan god bliuen dit en machmen met gheenre pennen bescriuen sin noch redene en cans oec niet begripen die inghelen gods en connens niet gheuaten het es bouen alle ghescapenen verstandenessen ende bouen mate dat ic dan hier af vele sprake dat en ware meneghen gheene bate want godleke verborghene hemelsche dinghen en machmen met gheenre scriftueren tueghen het soude oec meneghe duncken puere ongheloeue ende hier omme soe moet ic dicwile zwighen vanden besten ende keeren weder cort omme van den oesten int westen oec mochdi my loghenachtich schelden dat ic op eene materie bliue soe selden trauwen het en es niet al gader mijn scout want die eeweghe god heeft my te male in sine ghewelt ende in sine behoudt ende daer omme moet ic dicwile hoghe ende neder spreken in dat die heyleghe gheest mijn herte ende mijn verstannesse wilt ontsteken met sijnre eewegher minnen ende verlichten bi selken saken moet ic dichten want ic ben een arem sondich mensche alleene van my seluen en vermach ic ne gheene duech sic noch groet noch cleyne repetitie vaniiiimanieren van beden ende hoe profitelec dat den pater noster es xxix capitel maer ghy weet wel dat op vier manieren van bedinghen soe was ende es dit bouxken begonnen god vergheeft hen dies my veronnen deen es hoe wy selen te rechte bidden dander bidden terde anebeden oec ten vierden male soe souden wy oec faelgieren ende ghebreken in dat dat wy sonder middel ane beden want die heyleghe scrift ende oec onse heere ihesus cristus leert ons selue alte wel hoe dat wy selen onderlinghe bidden ende beden want al heylich ghebet dat wy te gode doen of datmen mach verstaen dat es al in den pater noster gheleghen ende beuaen wie dat oec vut goeder herten ongheueynsdelic ter eeren gods sinen pater noster wel spreect ende seghet ic weet wel dat hy die gracie gods in hen heuet ende al sprake oec de mensche de woorde qualic metten monde ghelikerwijs dat menich leec onghelettert mensche doet es dat sake dat hine vut goeder ganscher meyninghen te gode spreect soe wert sijn ghebet ende sijn inwendeghe bedinghe altoes ghehort ende verhoort het waent oec menich mensche ondertiden een pater noster segghen ende het wert een aue maria onder sine hande dit en es vor gode ne gheene scande ya in dien dat des menschen herte niet becommert noch oec niet te seere verladen en es met eertschen vremden sorghen want onse heere god suldy weten en meerct eyghelic de woorde noch den mont noch oec des menschen leppen niet weder dat de woorde des ghebeeds sijn wel gheseghet of qualic ghesproken want soe ware meneghen leeken mensche die sinen pater noster niet wel en can qualic gheschiet ende oec den papen ende den cleerken ende oec meneghen groten meester van theologien die sijn pater noster i wel can herde wel gheschiet wat helpt dat menich priester of menich cleerc of oec menich groet meester sinen pater noster soe wel can ende oec de woorde soe wel seghet ende hy bander sic side soe qualic leuet hier es lettel an belanc of niet want ic spreke dat god eyghelic dweerc noch oec des menschen woorde van buten niet ane en siet maer god scauwet ende siet eyghelic ane dweerc ende therte ende oec de meeninghe van binnen want die meyninghe ende die sentencie van binnen die maect de werke der zielen goet of quaet ende behaghelic of onbehaghelic voor gode een suuerleke ghelikenesse van den ghebede xxx capitel want de minne ende de meyninghe die es vore gaende te gode rechts als eene leets vrouwe of als een leets man van eenen groten heere ende oec onse goede werke die sijn nauolghende beyde van buten ende van binnen ghelikerwijs dat een groet menichvoldich heere van volke na volghet sinen voorgaenden leets man die den standaert voert voor alt tfolc ende oec es die ghene die den standaert voert rewaert ende thoeft van al den heere want de standaert dat es de leedsman die al dat volc ende dat ghemeene heer ten stride besetten ende bestieren moet met wiser ordinantien want dat ghemeyne volc hoe vele dats ware het en dochten stride noch oec ten oorloghe niets niet sonder hooeft noch sonder leetsman de leetsman hoe wijs dat hy oec ware of hoe vroet van besettene hy en dochte oec alleene ten stride niets niet ieghe sic vele contrarien van volke siet ende na dese ghelikenesse soe mach ic oec segghen gheestelic te merkene vander minnen te gode ende van den werke der minnen ende oec terde vanden middelstel gheesteleken prince die den gheesteleken inwendeghen standaert voert ende op ende neder recht dat es onse binnenste redelicheit siet daer met soe moeten wy alle dijnc na dat ghy horen selt tgoede vanden quaden wiselic ordineren want dese drie dinghen moeten emmer te samen sijn in elken goeden mensche ya men ende meer na dien dat hy van gode ouermits caritate van binnen verlicht ende verclaert wert met godleken lichte want alle goede menschen die moeten hebben in den yersten voorgaende teekene godleke minne ende eenvoldeghe meeninghe te gode bouen alle dijnc ander teyken es als ic voor sprac dat wy altoes nauolghen selen met goeden menechvoldeghen werken beyde van buten ende van binnen selen wy nauolghen onser voorghesetter meyninghen te gode ende oec dat derde teyken daer wy alle dochde ende alle heyleghe dinghen wiselic van bouen tot beneden met ordineren ende onderscheyden selen altoes tgoede van den quaden dat es met onser binnenster redeleker godleker verlichter oeghen want de redeleke oeghe dat es onse middelste prinche die de gheesteleke heerscouwinghe doet beyde inweert ende vutweert soe moet die redeleke oeghe den last ende den oorboor versinnen op allen siden want daer minne ende begheerte ende eenvoldeghe meyninghe bloetelic voorgaende es te gode sonder middel in eenicheit alse een bruut haren brudegoem siet daer blijft die redeleke ghebeelde merkeleke oeghe altoes buten staende voor die onbegripeleke ieghewoordicheit gods minne sy gheet al bloet in ouermits driheit in eenicheit ende wilt haers liefs alleene pleghen ende oec alle anderheit ende onderscheyt begheuen maer het es die redeleke verstandeghe merkeleke oeghe diet al besiet dat in hemelrike ende oec in eerderike gheschiet bloete minne die wert van gode verlicht maer het es die redeleke oeghe die al verwerdicht ten meesten oorbore ende ter meester baten die redeleke oeghe en mach ne gheene doech achter laten want die redeleke oeghe die vut godleker minnen wert ontploken ende ontdaen sijs inden gheeste wel alsoe ghedaen dat sy ons altoes vanden nedersten toten hoechsten doet gaen ende oec wederomme vanden alre hoechsten in dnederste dal dit weerct principalic die minne al want ouermits vrye ver sic verhauene minne soe bedwinghen wy gode ende ouermits vernietende gront onderworpene oetmoedicheit soe verwennen wy ons seluen ende alle eyghene inwendeghe letsaemheit ende tusschen vryheit ende gront oetmoedicheit soe werke wy alle duechde ouermits caritate beyde inwert ende vutwert te gode tons seluen ende oec tonsen euenkersten ende hier omme soe seggic v noch ghelikerwijs dat ic eer seide dat dese drie teykene godleke minne ende werke der minnen ende kennesse gods ende der docht dese moeten emmer van node node sic alle drie te samen staen in elken goeden mensche want deen en doech niet sonder dat ander nv meerct want ic weet wel datmen herde vele menschen vent beyde weerlic volc ende oec gheesteleke menschen die dat een sonder dat ander hebben of die des eens te vele hebben ende des anders te lettel of niets niet repres ten eyrsten male soe weetti wel datmen vele eerenstachtegher goetwillegher menschen vent ya die wel grote werke van penitencien werken ende oec vele popelen ende bidden ende beden ende roupen metten monde ende metten leppen op gode ende nochtan en vercrighen dese menschen met al haren doene ne gheen ghewareghe inwendeghe kennesse gods noch kinnesse haers selfs noch oec inwendeghe doecht die onuerganckelic ende eewich blijft hier toe en connense niet gheraken dat haer inwendeghe redeleke oeghe ontploken ende opghedaen worde ouermits die gracie gods van bouen ende wat mach desen goetwilleghen menschen alre meest letten datse niet verlicht en werden van binnen noch te gheesteleken onderscheede niet en gheraken trauwen al haer letsaemheit mochtic v qualic ghesegghen ende al ware oec dat sake dat ict hen al seide sy en soudens nochtan selue niet verstaen ya den gront der letsaemheit daer de letsaemheit alre meest af comt de woorde machmen verstaen maer deyghene wortele daer de letsaemheit vut ontsprijnct dat blijft hen seluen verholen ende verborghen ende nochtan en es hen seluen ne gheen dijnc naerder dan die selue letsaemheit die in hen seluen niet bekinnen noch verstaen en connen van xi of xij henderleke hacken van letsaemheyden die ons ter heylecheyt letten e van binnen xxxi capitel nv onder alle manieren van letsaemheden soe vendic sonderlinghe wel xi of xij henderleke hacke waer by dat deen wert ghehendert aldus ende dander wert ghehackt also dat hen god ontblijft ende datse weder gode te cort ontbliuen in minnen meerct ic salt v doen versinnen wie of wat hacken dat ons ter heylicheit lett sic op rasuur van binnen dyerste hac es wie dat hen meer vutweert keert tot eeneghen dinghen of tot eeneghen vutwendeghen orbore dan inweert die menschen en moghen gods niet ghesmaken want sy bliuen te menichuoldich inden sinnen ende oec tonghestadich van herten dander hac es wie dat heymeleke liefde of na wandelinghe wilt met creatueren driuen die en mach ne gheene na wandelinghe heymeleke met gode vercrighen de derde hac es wie dat hen meer verbeelt ende becommert met vrienden of met maghen dan hy wilt ghemeyne minne draghen die en nach ne ghenen ghewareghen troest ane gode beiaghen de vierde hac es alsoe ghedaen wie dat alre menschen salicheit niet en begheert ghelijc hen seluen die en hebben noch ne gheene gracie van gode ontfaen maer sidy in al uwer bedinghen ghemeyne soe es al v leuen suuer ende reyne want daer omme stort god in ons sijn caritate op dat sy door ons vl sic vloeye tallen gaten de vijfste hac es wie dat niet alle eertsche dinghen versmaden en can ende achter rugghe setten die mensche en mach die gracie gods niet inweert trecken die seste hac es dit wie dat gode om eyghenen wederloen dient ende om sijn eyghen gherief hy es een roeuere ende oec een gheestelic dief want de scadelicste letsaemheit die eeneghe es dat es dat de menschen gode willen dienen na haer eyghen ghetes sic lijnwissel de seuenste haec die gheesteleken lieden seere moet letten dat es den ghenen die kinnesse voor minne setten ende haar verstendich niet en laten wiken daer en mach kersten gheloeue niet in bliken dachste haec die gheesteleken lieden seere deert dat es datse twifelachtig sijn in kersten gheloeue ende lichte verveert dit comt alte male om dat wy gode cranckelic ghetrauwen dit machmen alle daghe scauwen de neghenste letsaemheit verstaet wie dat meer es gheset te gode weert op een inwendich gheestelic hebben dan op een weder gheuen die en mach gheene trauwe an gode beweuen want alle gods ghichten ende sijn gheuen dat es om ons hem een weder gheuen want dat wy de gauen gods ontfaen of ontfaen hebben dat en maect ons niet salich maer dat wy weder inkeeren gode danckende ende minnende ende louende eewelic dat maect ons heylich ende salich de tienste letsaemheit als ict merke es dat selke lieden te groet achten haer goede vutwendeghe oorboorleke werke want wie dat eenich dijnc groet acht anders dan gode of eeweghe dinghen alleene hy blijft op alle siden te cort ende te cleene de ellefste henderlic haec es als ic wane alsemen selke gheestleke menschen vent die te vele van hen seluen houden ende van haren inwendeghen verstane ende dit comt al van gheesteleker ouerdien des moghen wy alle gader lien want hoe heylic de mensche es op eerderike nochtan liecht hen houerde ende gheesteleke eere ane sekerleke oec weetic wel wanneer dat alle groue sonden sijn verdreuen dan heeft eerst ouerde in oetmoedeghen schyne die alre heymelixte stat inden mensche vercreghen want gheesteleke ouerdie es in ons soe diepe ghewortelt ende verborghen datter cume die hondertdusenste goetwilleghe mensche te gronde sijn ghestoruen van vij inwendeghe tekene daer wi bi bekennen moghen of alle houerdicheit vut ons es verdreuen xxxij capitel maer nv soudic v gheere sic seuen inwendeghe teekene gheuen daer ghy by weten ende bekinnen moghet of alle ouerdicheit vut v es verdreuen deerste teyken es dat ghy v seluen nemmermeer en prijst noch v prijs werdich en ach van ne gheenen saken wat ghy doet dander wanneer dat v een ander looft of prijst dat ghy alte hans v seluen van binnen drucken ende versmaden ende oec veronwerdeghen cont te g sic gronde terde hebt lieuer dat v al de weerelt scande ende lachter bode dan dat v een mensche eere dade tfierde hebt lieuer te lidene dusent onuerdiende scanden sonder onsculdeghen v selfs dan eene cleyne verdiende scande tfijfste hebt lieuer dat v alle menschen wijsden ende leerden dan dat ghy yemene leeret swighen best sic want ic en weet emmer niets niet waer ic tonpoynte ghezweghen hebbe maer ic weet wel dat ic dicwile tonpoynte spreke ende ghesproken hebbe tseste teyken es dat de mensche can ghewarechlic en te rechte zwighen die lief ende leet soete ende suer ende oec alle tribulacie die hen toecomt of commen mach vrywillichlic vander hant gods ontfaen can ende ghedoeghen sonder wederwille ende sonder alle murmeracie tseuenste teyken es daer alle oetmodeghe verdracheleke goedertierenheit in gheprouft ende vulbracht wert es dat wy minnen selen ende begheren lieue te doene onsen viant ghelijc onsen vrien ihesus cristus hy heues wel verdient amen hier eyndt dboec van den bedinghen 