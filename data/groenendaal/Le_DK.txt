prologus sprect van sente matheus euangieli vanden drien coninghen ende hoemen na deen maniere gheestelec gheleyt sal werden met enen ghewareghen lichte van gracien van binnen sunderlinghe ouermids vier princepale poente te leuene na enen volcomene der heylegher kerken op dat ghy te bat verstaen selt de leeringhen die na volghen sal soe bescrijft ons sente matheus een ewangelium een ewangelium seldy weten luudt alsoe vele te dietsche als eene warachteghe bootscap ofte een eeweghe ghemeyn presentacie die sonder middel van gode comt of comen es diesmen gheloeuen sal sonder eeneghen twifel ende matheus sprac doe ihesus gheboren was te bedliem inden daghe des conincs herodes doe quamen die coninghen van orienten te iherusalem ende spraken waer es gheboren der ioden coninc wy hebben ghesien sine sterre in orienten ende commen met gauen hen aenbeden doe dat herodes hoorde wart hy bedrouft ende al iherusalen met hen hier ga ic der ewangelien vele over doe schieden die coninghen van hen ende de sterre die sy voren saghen ghijnc voor hen toten huse daer dat kindeken was ende doe sy de sterre saghen doe werdense zeere vroe met groter vroechden ende ghinghen in dat huus ende vonden tkint met marien sijnre moeder ende vielen neder ende aenbeeddent ontdade hare trisore brachten hem gauengout wieroec ende mirre ende ontfinghen andworde in haren droeme dat si niet niet weder en quamen tot herodes maer bi eenen anderen weghe sijn se weder ghekyert in haren rike nu ghelikerwijs seldi weten dat dese wise vroede coninghen werden gheleyt natuerlic met eenen sienleken lichte van buten totdatsy quamen daersy eyghelic sijn wouden ende oec vorder quamense namaels danse vor wisten ende verstonden aldus mach ons gheschien willen wy gheestelic ende ouernatuerlic gheleyt ende gheleert worden met eenen ghewareghen lichte van gracien van binnen soe dat concorderende ende ouer eendraghende sy na die figuere van buten want die figuere van buten es vergaen ende leden maer de gheesteleke inwendeghe waerheit die wier vuttrecken ende leeren moghen sonderlinghe ouermits vier principale poynten te leuene na eenen volcommenen state der heylegher kerken die en sal niet afnemen noch vergaen inder eewicheit metten yersten selen wy stichten een fondament eer wy porren vut orienten metten anderen selen wy voort varen tot iherusalen ende metten derder te bedliem ende ten vierden male selen wy keeren als by eenen droeme in ons eyghen rike ghelijc dat de coninghen daden sonder middel in een godscouwende leuen daer selen wy met gheherft worden in gode oec sal ic ons mede setten kersten gheloeue teenen fondamente daert god gheeft ende ons te poynte comt in kennesse der gheboden gods nemmermeer behendelic noch subtijl woortte sprekene ende noetorfteghe dinghen achter te latene seker dat vergroft ende verdonckert alle waerachteghe subtijlheit daer en dachtic noynt omme noc en pe peysde yette sprekene om subtijlheit voort te bringene want so en ware ic de knecht gods niet sy nv dat ic mach maer minleke soete treckende woorde die van suuerleken sinne luden dat raden die heyleghen wel op dat altoes ouereendraghende sy ende concorderende sy metter scriftueren want wat dat scriftueren onghelijc es ende luudt dat salmen haestelic wech doen of verbernen ende alle die ghene diet houden willen vut eyghenen wille harer dolinghen maer sonderlinghe leeren ons de heyleghen vierdinghen daer wy namaels op vallen selen die ghewareghen leeraers toebehoren dierste es een verzwaernesse des toecommens oerdeelsder hellen ende der gherechticheit gods dander es hoemen lachteren sal de sondenende oecde pine dier toe behoren sal terde es de maniere hoemen den sondare bekeeren mach ouermits rauwe ende troeteleke worde tot eenen leuene van penitencien ouermits de ontfaermherticheit gods ende de vierde maniere die gh gheet daer op hoemen den mensche ghetrecken ende leyden mach te hemelscher verlanghenesse wert gods ende eewegher dinghen te begheerenene ende die te soukene met groten neerste inweert ghelijc dat de coninghen daden opden dertien daghe haestelic vutweert hoe dat wi selen trecken haestelec vut orienten ende alle dinc doerliden tote in deweghe leuen om dat suete kindeken cristus te sueken met grooten neerste nv merct hoe sy voeren op dat ghy namaels den sinte bat verstaet seker soe moeten wy ons oec haesten vutorienten dat suete kindeken cristus met groten neerste te suekene selen wy coninghen worden namaels gheesteleker wijs want een coninc bediet also vele als een die machtich es hen seluen gheweldichlic te regerene ende oec al sijn volc hier meerct maer selke liede ende oec al meest watter es bliuen in orienten ende en trecken vut haren eyghenen lande niet tot iherusalem waert als die coninghen daden want diere en was maer drie in al eerderike die dat soete kindeken quamen sueken van tharsis ende vanden lande van saba te iherusalem weert int midden eerderike gheestelic te nemene souden wy sine pasie ende sijn doeghen dat hy ghemeyne gheleden heeft vor al de weerelt dat souden wy draghen in midden ons herte wy en vinden oec niet gescreuen dat de coninghen yement volgheden vut iherusalem na maer sy volchden der sterren tot den huse der sy yet op hilden daerse seghen sonder middel den heere van hemelrike ende oec van eerderike daerse met middele toe gheleyt waren tot den huse maer daer en staet niet ghescreuen datsy die sterre verloren maer dewangeliste segghet sy vonden tkint met marien sijnre moeder dat es gheestelic te verstane onse ghemeyne moeder de heyleghe kerke dier selen wy altoes gheorsaem ende onderdaen sijn toter doet toe al ware ons cristus sonder middel in der godheit in ons ghewonnen ende gheboren dat bewijst ons sente matheus hier in sy vonden tkint ende die moeder noumt hy ons na daer wijst hy ons altoes na ghemeyn wise te leuene der heylegher kerken aldus hebdy ghehoort hoe de coninghen voeren ende quamen alse by eenen droeme wede in haer rike noch en steet daer niet ghescreuen dat hen van daer voort yement volghede vut betlehen maer sy bleuen alle biden haren elc int sine ende in haer eyghen ende en sochten dat scone soete kindeken cristus niet nochtan woenden goede lieden al ouer al nu hebbic ons ghegheuen een linie hoe dat wy selen trecken haestelic vut orienten ende alle dijnc dorliden tot int eeweghe leuen wy en moghen hier noch onderweghe negheene eyghene bibliuende ruste sueken noch oec vinden wy en commen tyerst daer alsoe die coninghen en daden maer te iherusalem ende te bedliem daer moeten wi emmer toe ende herkende bliuen als ghy namaels horen selt maer ne gheene ghestedeghe ruste en vindic onder der sonnen alsoe de scriftuere spreect hier by es ons vor alle dinc noet der eewegher sterren van bouen daer men met versteet de gracie godes willen wy gode maken eene suuer reyne woninghe in ons met welker gracien dat wy ons heffen ende verheffen selen bouen der claerheit der sonnen van buten want van ons seluen en vermoghen wy niet goets soe ontsprinct hier vut ons dat yerste principale poynt nv m merct ende nemen wy hier properlic dat woordt voren wy hebben ghesien sine sterren dats in orienten van iij poente die wi van noede hebben moeten eer wij vut orienten porren tot iherusalem waert daer dyerste af es een snel inwendech ghesijchte ij capitel hier toe behoren ons drie poynte die wy van node hebben moeten eer wy vut orienten porren tot iherusalem wert dyerste es een snel inwendich ghesichte want ten es gheen dijnc soe snel noch soe saen daert wesen wilt als een eenvoldeghe onghemerct ghesichte dander es wat wy sien op dat wy niet verleidt ende bedroghen en worden dat merkic hier inne daerse spreken sine sterre ende dat derde es waer omme dat wy sien selen de dinghen diemen siet ende welc eyghelek de sake es daerse omme vertoghen werden nu merket dyerste tot enen snellen ghesichte en hoort anders niet dan een vry willech steruen alre sonden ende een eewich verkiesen gods hen te minnene ende lief te hebbene bouen al dat in der weerelt es want also vollic als eenich mensche verkiest gode te dienene ende eenicleke hen te minnene om hen seluen so wort die mensche seker sonder twyfel ende eenech tsij inden seluen nv weder van gode ghemint ende oec vercoren ende tusschen dese twee vry willeghe verkiesinghen gods verkiesen ende ons verkiesen te gader bracht ouermits minne ende ghenoucht hier af comt deeninghe ende een voengaende onbeslapenen onder trauwe sekeringhe des bants der minnen ende alsoe wort de bruut de ziele gode haren brudegoen behaghelic ende oec bouen alle dijnc gheoorsaem ende met inwendegher gheloeyder sekerheit worden wy daer gode ondertrout als een maghet haren brudegoen enen man dat es cristus ende des goets menschen ziele die god ghesuuert ende puer ende reyn ghemaect heeft van alre vlecke der sonden dat es de maghet die de hemelsche vader ondertrouwet heuet ghedaen sinen eeneghen sone ihesus cristus den behouder der weerelt inden welken elc mensche ende alle menschen met trouwen ende met goeden werken hopen ende ghelouen selen ouermits hen ende sijn heyleghe dooet sijnre verdienten inden eeweghen leuen ende aldus met deser yerster beroeringhen der gracien gods hebben wy gode ghemaect een woninghe of een herberghe in ons ende hebben vutghedaen den ouden mensche ende hebben ons vernuwet ende aen ghedaen den niewen mensche alsoe sente pauwels seghet onsen heere ihesum cristum ende hier toe selen wy hebben een vast ghestadich bybliuen metten gheboden gods begrepen te sine altoes te leuene na raet ende na de ghemeyne gheorsaemheit der wet gods ende der heylegher kerken te oefenen werken van ontfaermichheden ende ghemeynen caritate van buten of emmer van binnen dat moet emmer mede gaen ghemeyn caritate met elken goeden mensche es hy rik rike of arem van eertschen goede wy moeten emmer draghen ghemeyne onderlinghe onst ende broederleke trauwe in onsen heere ihesum cristum tot allen menschen al en heeft een arem mensche des tijtlics goets of der substancien van buten niet nochtan moet hy emmer caritate yet wat van binnen behouden die en mach ons niement nemen hoe arem wy sijn noch aue rouen met scilde noch met speere noch met ne gheenrehande trybulacien van verliese of van ghewinne van buten alleene van tijtlicken dinghen dat en gherijnt noch oec en roert der caritaten niets niet ane wat dat scheen oec iob den heyleghen man wat hy verloes op eerderike ende wat ghijnc ende quam hoet voer hy bleef altoes met verduldegher ghedoechsaemheit te rusten ende te vreden ende was gode alse danckelic ende louelic beyde in vore ende oec in na van den verliese als van den ghewenne dies hen god verleent haddemaer hy verblijde hen meer van binnen te gode weert vanden ver liese tijtleker dinghen dan hy dede vanden ghewinne want hy beken de ende wiste wel dat daerinne meer salicheden van duechden gheleghen was dan in tijtleken ghewinne te vercrighene dat mach herde wel alleene van natueren commen dat hem een mensche verbindt ende god danckelic ende louelic can sijn alst hen wel gheet aen vrienden aen maghe ende aen ghesonde des lichamen in voorspoede na wise der weerelt ende dit heeft alse wel een quaet mensche als een goet ouermits lude rupen popelen des monts van buten ende sit op sijn coetse of op sijn bedde ende leeft daer toe als een bloedeghe beeste die en gheen redelic verstant en heeft sy roupen wel lude metten monde ende metten lippen heere god ghelooft ende ghedanct soe moetti sijn maer haer herte es verre ende vremde van gode ende es daertoe al metten duuel ende met quader ongherechtegher ghierecher valsheit ghewonnen ende vercreghen dese sijn alle onghelijc iob ende oec den conninghen iob en besat gheen tijtlic dijnc afdraghender wijs met eyghenheden maer al dat hy hadde ligghende ende roerende ende oec al dat hy selue was dat en achte hi anders niet dan alse gods eyghen ende satter by alsoe souden wy oec doen als een knecht eens heeren of als een dienst bode die daer vut ende in haelt al dat sijn heere verghelt ende betaelt en sijn alle dinghen niet gods weder ic wille of en wille wiens soudic my aen draghen van een anders gode of renten daer ic maer als een huerknecht af en ware gheset teenen tide heden heetet mine ende merghen ben ic doet ende soe ben ics quite hier omme laet ons rine ende milde ende acaritatachtech sijn ter eeren gods ende ten sinen loue ende oec ons seluen ende alle dijnc gode aen draghen alse sijn eyghen want van ons seluen en hebben wy niet goets op dat wy na dese maniere leuen na wyse der heylegher kerken toter doet toe in rechter bescheedenre penitencien daer op gheet al onse leuen vut ende daer in te volstane toten ende toe dit es een ghemeyne voorgaende reghele daer alle menschen toe verbonden sijn van node ende van gherechter scout es dit ghemeyn der lieder leuen die cristus sterre sien ouermits dat ghemeyne kersten gheloue der heylegher kerken in orienten of waerse sijn ghesaeyt ende ghespraeyt in onderworpenheden der heylegher kerken in welc gheloeue elc kersten mensche die ghedoept ende tsinen iaren commen es sonder alle twyfelinghe ghefondeert moet sijn alle dies simpelic te gheloeuedat de ghemeyne heyleghe kerke in eenecheit haers kerstelic bants beuaen ende besloten heeft met gheweldegher ouergaende macht in onsen heere ihesum cristum hy was ende es noch altoes in eerderike alre goetwillegher menschen hoeft ende een eewich middelare alle der gheenre die met vollen betrouwene ende oec ouermits goede werke in hen gheloeuen ende alsoe suldi weten es elc gheestelic mensche een opgherecht nauolghende let cristi die ouermits hem in hem den hemelschen vader bouen alle dijnc gheuolchsaem ende hen gheenecht sij vanden anderen poente dats wat wi sien dats die sterre gheestelec te nemene die gracie gods iij capitel ende ooc seldy weten commet ons hier neder vut der hoechster eenecheit gods een verborghen ouerweselic licht schinende schinende ouermits de driuoldicheit gods ouermits welc lich god vut es vloeyende als een ghemeyn grondeloes goet vloeyt god vut ende ouer tot ons weert ghelijc der wilder zee beyde in hemel en oec in eerde met hen seluen ende met allen sinen gauen beyde lijflleker dijnc ende oec gheesteleker natuerlic ende oec ouernatuerlic vloyt god vut met al dat hy verleesten mach tons weert ende en can noch en mach hen en gheenre creatueren die sijns wilt ende begheert ontbonden noch ontsegghen ouermits sine goetheit ende sine grondelose ouervloeyende mildecheit sijnre minnen soe biet god hem seluen ende sine gracie elken mensche ende oec allen menschen ende ontfaermt harer alde die sijns yet of niet begheerende sijn ouermits een licht van gracien biet god hen seluen quaden ende goeden lieden ghelijc den eenvoldeghen schijn der sonnen dier hen toe keeren ende hebbelic toe maken willen ouermits bereescap van binnen sijn gracie tontfane ende hier na te volghene hy en uerweerpt niemene god wiltse elken vrylic gheuen ware wier bereet toe ende hebbelic tontfane ende wouden wy vrylic alle donckerheit der sonden laten ende keerden wy onse redeleke oeghe op gode wy ontfinghen seker dat licht der gracien alsoe iohannes spreect dlicht schijnt inder deemsternissen ende die duemsternisse en begripes niet de doncker deemsterheit en es anders niet dan dat leeleke onreyne onsuuer herte des sondaren want gode sijn alle dinghen claer ende wel behaghelic voor sijn oeghen sonder sonde of des sondaers herte alleene dlicht schinende in deemsterheden dat es cristus met sijnre sterren volheit der gracien ende der glorien gods daer cristus hemel ende eerde met vervolt heeft ende vervult noch alle minnende oetmoedeghe neder herten die hen yet ghelijc sijn hy en salse niet ydel laten ouermits sijn grondelose ontfaermherticheit die sijns yet begheert ende bereet es sijn licht tontfane comt het es al bereet sprac onse heere indewangelie de coninghen waren haestelic bereet ende gheorsaem der sterren ende setten alle dijnc te rugghe ende volchden haer na ende en twyfelden niet maer sy spraken vut eenen groten uerwonderne ende trocken tot iherusalem waer es gheboren de conijnc der ioden wy hebben ghesien sijn sterre in oryenten ende commen met gauen te aenbedene dat soete scone kindeken dat sy namaels vonden in der crebben of in aermen doukene ghewonden van causen alsoe souden wy na volghen der inwendegher sterren gheestelic te merkene daer alle goede menschen van binnen met gheleyt werden te eenre kinnesse gods dat ouernatuerlic es dats ouermits sijn gracie die van bouen comt die en mach niement van hen seluen vercrighen noch verdienen maer alse onse inwen deghe oeghen opghedaen ende ontploken sijn soe moghen wy altoes wassen ende toe nemen ende verdienen ende oec ouermits ons redelic inwendich ghesichte daer wy de sterre met bekinnen vor ons g gaende dat es met eenre goeder consiencien te leuene ende te wandelene dach ende nacht voor de oeghen gods sonder berespen van dooetsonden of het es alte cort wat de mensche anders doen of werken mach maer ghy selt weten ic en gheere noch oec en mach begheeren ne gheene meerere sekerheit eewichs leuens dan dat ic my gheuoele gods vry eyghen knecht te sine ende also te wandelene ende hen te dienene voor sijn oeghen sonder berespen ende sonder alle wrughinghe van dooetsonden alsoe moet elc kersten mensche ouermits cristum met goeden werken in gode ghetrouwen hopen ende gheloeuen ouermits die passie ons heeren in dat eeweghe leuen die blijft sonder twifel met cristus in gode behouden ende sal met hem ende ouermits hen ende sine verdiente salich sijn eist dat wy met sinen doeghen ende in sijn liden volstaen altoes concorderende ende ouer een draghende metten gheboden gods na wise der heylegher kerken daerin ons te vernowen tot in de dooet toe ouermits de heleghe sacramente moeten wy altoes van nuwes ghesuuert ende ghereynicht worden ouermits niewe vereynijnghe ende oefeninghe der heylegher kerken waeromme dat wij sien selen die dinghe diemen siet dat ghetuucht ende orcont ons wel dat derde poynt waeromme de sterre was ghesien in oryenten ghelikerwijs seldy weten dat de sonne haer daghelix vernuwende ende vertoeghende es in haren werken ende op ende neder gheet in dat hoochste ende weder ten alre nedersten alsoe moeten wy oec op ende dale gaene alle weghe ouermits middel der heylegher kerken dat es een ghemeyne noetdorfteghe regule daer wy alle onse leue daghe met verbonden sijn wat mensche die salich wesen wilt hy moet van node draghen gode in sijn herte vrede inder conciencien de waerheit in de mont gode te belidene in alre stont met gherechten werken ouermits kersten gheloeue der heylegher kerken selen wy deere godes soeken minnen ende begheeren bouen alle dinc ende na dese maniere als ghy voren ghehoort hebt mach hen elc goetwillich mensche met gode ende met eeren wel gheneeren ende ontdraghen als hy met begheerten begheert dat alle menschen deere gods sueken ende begheeren souden sijn knecht te sine ende hen met trauwen te diene voort meer eewelic hier hebben wy den nedersten staet der heylegher kerken daer wy altoes in leuen ende steruen selen onder de ghebode gods wat mensche die aldus te gode can gaen dat ghemeyne kersten gheloeue houtene staende met trauwen in gode gaende ende hope doet ons wachten eewich leuen met ghedachten in in minnen worden alle dinghen vulbracht sonder twyfel het es recht dat wij gheheellec met alheyt ons selues selen trecken ende porren vut orienten gheestelec te verstane ter heylegher stat waert van iherusalem v capitel vvt desen ghemeynen vorgheseiden state der heylegher kerken daer ic ons mede inweert leyde wille meer gods te ghesmakene soe ontsprijnct ons hier cort dat ander principael poynt daer wy gheheylic met alheyt ons selfs selen trecken ende porren vut orienten gheestelic te verstane ter heylegher stat weert van iherusalem ghelikerwijs dat de wise coninghen daden want sy setten alle dijnc te rugghe ende lieten alle eertsche nederheit die buten hen was om alleene den coninc der glorien te sueke dat was ende es noch ihesus cristus want cristus hy was coninc ende eens conincs sone van hauer tauere ghewonnen ende gheboren want cristus was in alle manieren van bouen tot beneden van natueren vry edel beyde na der godheit ontfaen van den heyleghen gheest ende oec na der mensheit vter presyoser reynre fonteynen der hemelscher maghet marien sy was selue vander eender siden al van conincs gheslechte ende vander ander siden was sy van priesters gheboren want dewangelie spreect dat elysabeht onser vrouwen nichte quam vanden dochteren aarons die deerste priester was vander ioetscher wet ende melchisedech was voor hen dyerste inder heydenscher wet want hy offerde gode teeren sempelment broet ende wijn ende cristus dede dyerste sacraficie ende een volcommen offerande sinen hemelschen vader die noynt ghedaen was vander kersteleker wet want hy was dyerste priestere ende kersten mensche vander nuwer wet ende een principael hoeft alre kerstenheit ende es noch alre goetwillegher menschen hoeft ende een onthout die in hen vaste met trouwen hope ende gheloeuen aldus hebdi gehoort hoe cristus van harer tauer in drien manieren op alle siden vry edel was van gheslechte ende van gheboorten want cristus was gherecht oer van den conincrike van iuda ende hen hoerde toe eyghelic douerste bisscop ende hoechste gheweldechste priestere te sine van derwet na den sede vanden lande ende oec na gods recht ende cristus es ten derden male inder godheit gheboren eewelic ende es na weseleke aert in bliuende eewechleke ende eewelic ongheboren sonder ghebaren als een almachteghe substancie ende een weselic oerspronc alder godheit ende hy wert ons noch altoes sonder onderlaet gheboren als een eenvoldich eenech sone vter hogher natueren des vaders ende der glorien gods aldus was ende es noch cristus altoes inder waerheit in allen siden een gherecht vry edel coninc ya van aerde ende van natueren eest hen alleene proper en vry eyghen ende niemene anders van natueren maer van gracien mach gheschien eenen gheesteleken mensche dat hy vry edel mach werden van hauer tauere volcomelic van alle siden cristus inder godheit emer yet ghelikende ouermits de grondelose goetheit gods vaniiijpoente die ons toebehoren om te treckene gheestelec te merkene der heylegher vutvercorender stat waert van iherusalem die wi selue selen sijn ende hier met naken wy onser vorester materien willen wy onse inwendeghe gheesteleke verborghene crachte opwert rechten gheheelic na onuerbeelder wijs te gode gheestelic te merkene ter heylegher vutuercorender stat wert van iherusalem die wy selue selen sijn daertoe behoren ons vier poynten want iherusalem bediet ons inden lude alse vele als theyleghe lant daer bouen daer die heyleghen rusten met ghemeynder eynicheit int erue gods ocht een godlic bescouwen des vreden dies de weerelt niet bekennen noch gheensins verstaen en mach noch oec someghe gheesteleke liede diere vele es en moghens niet gheuoelen die alte vutsinnech ende alte grof ende altoes menechvoldich bliuen in haren werken ende in haren eyghen ghespraeyt herwert ende darwert die liede en deruen my voort niets niet merken het ware hen tijtverlies ende pijnlic ende oec verdrietelic te horene dies een mensche niet en verteert noch begripen en can nochtan selt selc grof esel al ben icker een wanen verstaen ende ende sals een verstaen ten gronde noch daert wt oert es want selke liede ende oec almeest alle suken gode met ghelikenessen sinleker wijs al vutweert in menechvoldeghen dinghen na wise ende na figuere van buten die en vindens niet selke andere sueken gode in hen seluen ende die vinden gode na ghebeelder wijs in hen seluen de derde menschen soeken gode dor hen seluen ende bouen hen seluen ende die lieden vinden eerst eyghelic gode na onghebeelder wijs bouen hen seluen onthoghende hier omme en merke my voort meer nyement hy en sy eerst tot hen seluen commen ende keere met eenen sedeleken leuene als ic eer seide in hen seluen soe mach hy leeren kennen wat eyghelic duecht ende onduecht es ende wat ons bliuen sal ende wat wy verliesen selen ende wat eewech ende oneewech es die mach my alleene verstaen dyerste poynt sal ons leeren soberheit in tween manieren dander sal ons leeeren te etene cristus vleesch ende te drijnckene sijn bloet om den eeweleken dorst te behoudene die nemmermeer vergaen en mach noch en sal dat derde es waeromme dat wijt eten selen de bediedenisse ende de maniere daer of ende ten vierden male selen al onse werken sijn een vry willich offer gods alse wy ons onsen heere gode gheheenecht hebben selen wy de docht minnen om de docht ende oec gode sonder waer ommedat es de hoechste minne die wy verleysten connen want niement en mach een innech gheestelic verhauen mensche sijn noch werden hy en hebbe ten yersten als ic eer seide gode sijn herte gheenecht ende ontrocken van alre menechvoldicheit ya van buten ende van binnen dat moet van node sijn sal ons god verheffen bouen ons seluen ende cieren ende cleeden metten cleede sijnre gracien voor sijn oeghen sonder middel vij capitel nv nemen wy dat yerste daer alle heylicheit op ghefondeert es hoe een mensche soberlic leuen sal in twee manieren op dat wy doden na sente pauwels woort onse vleesch ouermits die werken des gheests ende onder die roede houden met bedwaghe deen meyn ic lichameleke soberheyt dander gheessteleke inwendeghe soberheyt van begheerten deen es vele edelre dan dat ander al en doech deen sonder dat ander niet want deen es in dander bewonden ende beuaen lichameleke soberheyt en doech niets niet by haer seluen staende sonder gheesteleke soberheit dat vleesch en vroemt niet sprac onse heere maer het es de gheest die doet leuen want lich ameleke soberheit mach wel alleene van natueren sijn ende niet loenlic en daet de mensche gode teeren niet maer al ouer al moet verhoet sijn daer yement sijn verstennesse aen stoten mochte op dat de simpele goetwilleghe herten met en gheenen vremden worden ghequest en werden ouermits wantrauwelheit van ongheloeue dat es eens goets menschen recht ende aert die den wech gods inder waerheit leert maer van gheesteleker soberheit daer af comt hemelsche ghesonde ende reynicheit des herten tot lichameleker soberheyt behoren ons drie dingen ende alsoe sal al onse lichame claer ende reyne sijn dyerste besnidinghe es daer af dat wy onse senleke oeghe ontrecken selen van alre cyerleker menechvoldicheit der weerelt soe hebben wy vijf steden ghewonnnendat sijn de vijf wonden cristi die selen wy int herte draghen tot eere ghedinckenesse sijns dander es dat wy ons daghelix besniden van etene ende van drinckene na mate onser noet soe wy naest ende vast connen want den gherechten pas en mach niement weten dan god alleene ende hy nt ons bat onser noet hondert dusent weruen en alles goets dan die goede mensche hen seluen doet maer lieuer staet hongherich op dan sat dat es lichamele soberheit die enen gheesteleken mensche van rechte toebehoert ende eenrande daghelicsche martelie neemt altoes lieuer min dan meer want natuere es scalc dat es de nauste pas ende onderscheit tusschen eten ende drincken die ic weet de derde besnidinghe es dat wy onsen lichame snel vlietech wacker ende neerstich selen houden tot alre hande aerbeideleken werken dies noet es want ne gheen duuel en mach ons van gode trecken hoe quaet of hoe scalc hy es het en sy dat hy ons ledich vint rustende in ons seluen sonder weerc ende oefeninghe dan heeft de duuel macht ende bekeersaemheit ouer ons maer beelt ons altoes yet goet voren te doene ter eeren gods dat verdrijft lichameleke traecheit hoe ter gheesteleker soberheyt inwendegher soberheyt te vercrighen behoeren iiijdinghen viijcapitel hier na volcht ons gheesteleke inwendeghe soberheyt dat wy op dander side niet onsuuer noch oncuusch en selen sijn van gheesteleker ydelre glorien te begheerene daer wy ons yet in verheffen of uerwenen mochten dat selen wy vercrighen ouermits de goetheit gods te wederstane met vier dinghen dierste es dat wy puerlic en vrylic den lofen deere gods sueken ende meynen selen niet op noch en duert ymagynerende hy gheeft gode thans deere ende oetmoedicht ende versmaet hen seluen daeromme blijft hy onghequeest in sijn binnenste ende also uerweert men den gripenden wolf eer hy onder die scape comt dander maniere es wat de mensche eenen anderen mensche doet of werken mach het sy in latene of in doene dat sal hy also vrilic gode teeren doen ende laten in gherechten goedertierenheit als of hijt gode of cristus hen seluen dade dies sal de mensche bat te moede sijn van herten ende ghelosten dan dat hy al eerderijc daer met ghewonne in elken oeghenblicke ende daer toe waende nochtan wel bestaden ter eeren gods alsoe groet een dinc eest datmen den euenkersten puerlic om gode doet ouermits ghemeyn caritate sonder eyghenen wederloen aen te siene dat verdrijft alle vremde ghierecheit van tijtleken goede te begheerene ende oec van gheesteleker eeren dat es noch zwaerder te verwennene ende dit brinct in ons eeweghe mildicheit want ghy selt weten also vollic als de mensche daer toe comt dat hy ne gheene eertsche tijtleke dinghen meer en begheert noch niets niet en acht op eeneghe weerleke eere dan wert de mensche yerst anuochten ende zwaerlic becoort van gheesteleker eeren te begheerene die niement te male verwinnen noch verdriuen en mach dan god selue want dat es daer omme het sijn meneghe menschen soe subtijl die nochtan goetwilleghe lieden sijn ende heyten het es hen seluen soe verborghen sy en wetens selue hoe beghinnen te verwinnen in en gheenre wijs want sy en bekennen selue niet waert hen let noch den gront harer eyghender ouerdicheit dat es de binnenste wortele daert in verborghen ende begrauen leyt ende dat oec hier vut ontspringhet dat mach hy hier aen prueuen ende in hen seluen merken elc menschede niet grontoetmoedich en es van herten alsoe saen als men hen eenech onghelijc doet of ieghenheit van buten al en waert maer van eenen scelde worde sprake men hen stuelic toe ende men hen sinen crijch ne men wilde ende men hen niet en volcht na sijn gherief maer haestelic wedersteet sinen crijch soe wort de mensche te hans beroert ende beweghet eer hijs selue weet met onwerdegher wrakelicheit van binnen ende van buten alsoe by wilen dat hy hen seluen niet bedwinghen en can om dat sijn ghedachte soe verstoert es maer selke andere lieden die gheesteleken schijn draghen die bekennen een deel wat hen let ende weten herde wel dat sy wederstreuech ende crighel sijn ende hebben groten slach in hen seluen daer af bi wylen om dat te verwinnene ende te verdriuene ende het en beschiet hen niet wat sijs ghedoen nu meerct dan wat de sake es sy willent meer verdriuen ende uerwinnen met natueren ende met crachte harer werke dan met gracien omme dat hen let ende hindert meer om smaec te harer oefeninghen met te comene dan ter eeren gods of gode edeleker te leuene om een dochtsaem mensche te werdene ende die eyghen crijch dat sy voor docht ende voor goet houden es echter quaet ende sonde want sy willent met natueren tonrechte verdriuen ende verwinnen dat hen ghebreect ende ledt ende hindert ende het en mach hen niet gheschien soe sijs hem meer pinen soe sijs vorder bliuen want men en mach natuere ende verborghen ouerdecheit die in den gheesteleghet met natueren of met lijfleker affectien met en g gheenrande herteleker oefeninghen verwinnen noch ghedoden die alleene vten bloede ende vten vleesche porret ende ontsprijnct hoe heet ende hoe zeere lostich dat de mensche gods ware te begheerene van beneden opweert ya al ware oec dat sake dat de mensche bi wilen alst gheuallen mochte alsoe heet ende soe in berrende ontsteken worden van herteleker begheerten ouermits die passie ons heeren ihesu cristi dat es een goet wech te godeweert dies van node noet es om gods te begheerene ende te vercrighene ya noch meer dat de mensche dochte dat alle sijn aderen ende sijn gheuoelleke herteleke crachte spliten soude van inwendeghen opganghe sijnre begheerten te gode dit schijnt een groet dijnc nochtan en doet alle dese rike inwendeghe opganc van begheerten den mensche hen seluen sijns selfs niet vertyen noch oec verloechenen maer het maect in selke meer eyghens goet dinckens harre werken ende en verreyken noch en vercrighen met desen vallenden opghanghe harre begheerten eyghelic gode niet want sy bliuen na dese maniere haers selues in maten onghestoruen ende onghe laten cryghel ende en connen haers selues niet ghelosen maer het maect wel na dat ghy ghehoort hebt grote staerke honghereghe ghelost gods int herte ende groet ongheduer van woedegher minnen omme tetene cristus vleesch ende te drijnkene sacramentelic sijn bloet maer ghy selt weten sy en etens inden gheeste niet alsoet eeweghe smaec ende salecheit gheuen soude ende spisen ende voeden haer ziele voor gode ouervloedelic sonder middel aten wyt alsoe metter ouerster begheerlicheit ons gheestes soe quamen wy met ouervloedegher hemelscher gracien die god selue es van bouen nederweert ende die minne maect gheesteleke soberheit ende rijcheit van doechden ende doet ons ons seluen verloechenen ende vertyen ende oec alre eyghentheyt die ons scaden of letten mochte want seker willen wy ghewarechlic opclemmen ende gode verreyken metten gheeste in douerste hoecheit soe moeten wy ons alle weghe nedersincken ende dalen in dieper oetmoedecheit dat es de sachtste wech ende de sekerste ende oec mede die alre lostelixte suetste wech want ghy selt weten dat alsoe vele steruen ons toebehoort alse leuens want het ware herde pijnlic ende zwaer ende onghemackelic altoes den berch opgaen ende niet tale sonder rusten de mensche en mochts niet volbringhen noch verpleghen hier omme es alsoe meneghe delle in eerderike alser menich steil hoghe beerch in es op dat wijt gheestelic merken selen ten derden male soe es alse menich oetmoedich vry nedergaen alse menich vry inwendich opganc es want die twee principale weghe was dleuen ons heeren ihesu cristi in eerderike ende noch es in hemelrike op dat wy ons oec alsoe gheuoelen selen inder waerheit van binnen gode onderworpen ende der heylegher ende alle menschen om gods wille toter dooet toe in rechter verduldegher ghedoechsaemheit ende goedertierenheit alle dat te lidene dat god op ons ghestaden ende ghehenghen wilt in tijt of in der eewicheit des sonden wy alles ghelijc sonder verkiesen staen na den alre liefsten wille go gods sonder twijfel ender sonderwaen ende eenich wanckelen dat verdrijft alle nidicheit ende brijnct in ons deeweghe salue ende soetecheit de vierde maniere die desen sachtmoedeghen goedertieren menschen toebehoort dat es wat men hen onghelijc andoen of ouer segghen mochte van quellatsen of van tormente eist recht of weder onrecht dat hy hen alsoe goedertieren van binnen tot dien mensche weert gheuoelen ende hebben sal gheweldechlic in sine binnenste dat hy dies nemmer meer en dan noch en sal moghen willen wreken noch handen in gheender wijs al waert oec dat sake dat hijs alsoe wel machtich ware ale god selue ende hijt daer toe nochtan wreken ende anden mochte sonder sonde ende dit verdrijft alle strijt ende alle stuermoedeghe wrakelicheit ende dit doet ons minnen viande ende vriende ende alle creatueren heydene ende ioden voor hem te biddene met gheliker trauwen als voor ons seluen alre menschen salicheit te begheerene ende alles goets te gheonnen dat hemelrike ende eerderike in hen beuaen ende besloten heeft dies selen wy elken mensche ende alle menschen vrylic ende gheerne gheonnen dies sal ons wel ghelosten in alre weghen alsoes hen god an dat es elc mensche sijnen euenkersten sculdich van node ende van gherechter voorgaender caritaten want of god den mensche alles goets ghean diet al gheeft ende betaelt waer omme en soudic hen niet gheonnen dies niet en ghelt hier omme laet ons gode aendraghen alle dijnc te rechte ende ons seluen ende en gheen dijnc tonrechte soe besitten wy hier met desen vier wisen in ons den scat der gheesteleker soberheit wy selen ontweevoldich sijn gode meynende in al onsen werken dat es te verstane dat wy gode alleene deere andraghen selen ende eyghenen van al onsen werken sonder ons yet te soekene dat verdrijft houerdie ende oech gheesteleke oncuusheit dat es dat wy in ons niet rusten noch delecteren en selen wederboechderwijs op smaec noch op troest noch op creatuerleke onoefenachteghe soeticheit en selen wy niet stille sittende bliuen als een onwillich instrument noch oec ledeghe ruste soeken na bloetheit ons inwesens onser verstendicheit noch oec bouen onse verstaen na onghebeelder wijs en selen wy ons nemmermeer verheffen noch ledechlic in keeren sonder weerc of sonder oefeninghe dit mach natuere ende oec de duuel beyde wel gheuen dese natuerleke ruste sonder ouernatuerleke ruste es dat sake dat wy ons seluen ledeghen ende ontbloeten van beelden van wysen eer ons god verheft ende ledicht met sijnre voorcommenre minnen sijnre heylegher gracien dat es de heyleghe gheest soe bliuen wy seker sonder eeneghen twifel verleyt ende bedroghen eest also dat onse ghebrukeleke minne niet en antweert noch vore en beeldt in die ouerste weseleke opgaende minnende ghestilde cracht ons gheests soe sijn die liede sonder sy verleydt met eenen valschen donckeren lichte ende oec en moghen dien lieden haer inwendeghe oeghen nemmermeer ontploken noch opghedaen werden het en sy dat sy hen te gronde laten ende oetmoedeghen simpelic onder dat ghemeynt kersten gheloeue der heylegher kerken ende hen daer in te oefene na ghemeyn openbaer sedeleke wyse ende wy selen oec daer toe onse leuende inwendighe gheesteleke cracht oprechten verborghelic te hemele weert met eenen leuende inwendeghen neerenste alse vry willeghe instrumenten gods altoes gheorsaem ende gheuolchsaem te sine sijnre vrywillegher onderwerpenre bekeersaemheit want gods vry wille ende ons nauolghende ghedoetde onderwerpen vry wille dien gode verhauen ende gheenecht doet ons sijn een vry willich offer gods tot in de doet toe ouermits onsen eeneghen heere ihesum cristum ende sijnre passien sijnre verdienten daer in te volstaen selen wy ghecroent ende gheglorificeert werden ende na dese maniere selen wy vaste voort crighen vut ons seluen na een eewich goet van den anderen poente dat sal ons leren tetene cristus vleesch ende te drinkene sijn bloet om den eweleken doorst te behoudene die nemmermeer vergaen en mach noch en sal ix capitel overmits dat ander poent nauolghende alse ghelijc gheestelic tetene metter begheerten onser zielen cristus heyleghe vleesch ende met inheter bernender lost selen wy drijncken sijn preciose bloet dat hy mildelic ende ouervloedelic schijncte sonder hen seluen yet te sparene van minnen an dat ghebenedide hout des crucen daer hy staerf die bitter allendeghe dooet om onse dooet des sonden te dodene ende ons te verlossene ende te behoudene met sijnre dooet vander eewegher plaghen der helscher dooet ende om ons te treckene inweert na hen ende vry te makene vander quader weerelt ende aldus sal cristus heyleghe lichame sijn vleesch ende sijn graciose bloet den goeden mensche die sijns met begheerten begheert een liefeleke smakende gheesteleke spise sijn die ons voortmeer steercken ende spisen ende voeden ende smaken ende saden sal ende oec daer toe in lanc soe meer hongherich ende dorstech maken sal met hemelscher verlanghenesse gods ende eewegher dinghen ende daer toe salt ons macht ende cracht gheuen in onse noet ieghen alle quade valsche becoringhen te stridene ende oec ons seluen te uerwinnene ende alle hindernesse in cristus name eest alsoe met ons dat wy tamelic ende gracioselic ten heyleghen sacramente gaen des autaers wel ende eersamelic ghechiert met suuerleken ghewaden ende met chierleken cleederen van buten ende van binnen als eenen gheesteleken mensche van rechte toebehoort ende betaemt van bueten ghechiert te sine met tameleken eersamen leuene in vutwendeghen openbaren seden met goeden exempelen na wise der heylegher kerke ende van binnen met dochden ouermits ghebet deuocie ende innicheit ende lof ende eere ende werdicheit met gherechter voortgaender meyninghen te gode dat maect al onse werke verdienlic goet ende heylich ende oec loenlic voor gode hoe ende wat wy werken eest van buten weder van binnen vut eenvoldegher meyninghen te gode daer wy ons seluen niet en soeken vaniijmanieren van lieden die dat heyleghe sacrament ghelijc inden mont ontfaen inden siene van buten maer niet al eens noch ghelijc van binnen maer onghelijc maer nv vendic drie manieren van lieden die dat heylege sacrament ghelijc inden mont ontfaen in den siene van buten maer niet alleens noch ghelijc van binnen maer onghelijc want selke lieden ontfaent sinleker wijs na costume vanden lande omme dats mens pleecht deen mensche om des anders wille meer om der scanden wille van den lieden ende der weerelt dan sijt doen van minnen ofte oec van begheerte die sier toe hebben ende dese ontfaent tot harer verdoemenesse ende oec tot haren groten scanden die alle tiaer ouer in sonden leuen ende harer quader ghelost pleghen tot vastelauont toe selke andere die noch quader sijn tot halfvasten de derde dat es wel de duuel alte male want sy beyden tot in de goede weke met ghetale ende thans na paesschen metter yerster sonden vercoepen dese lieden haren heere ende oec haren god deen aldus dan alsoe ende vallen weder in haer oude quade costumen ghelijc den hont die weder ommekeert ten quaden dat hy ghelaten ende ghespouwen hadde ende hier mede wert haer leste quader als onse heere selue sprac dan haer yerste waren dander paertie van lieden diet gracioselic ontfaen dat heyleghe sacrament dat sijn alle die ghene die te vastelauonde ende tiaer ouer ende voort meer eewelic alsoe begrepen sijn datse nemmermeer meer sonde en willen doen om steruen noch oec om leuen ieghen haren gods noch oec om al eerderike niet een dootsonde en souden willen doen voorsettelic daer sijt wisten dien lieden bringhet sacrament grote verborghene heymeleke inwende ghe gracie ende hemelsche ghenade ya soe groet en onbegripelic een goet es dat heyleghe sacrament dat de mensche daer inden outaer ontfeet in een cleyn osteken bewonden ende beuaen onder eenen schijn des broets bedect ende verborghen onsienleken wijs dats en gheen mensche noch oec alle creatueren nemmermer te gronde verstaen noch doorgronden en sal noch en mach wat dat heyleghe sacrament in hen seluen es ende dat es wonder bouen wonder dat god in marien in een cleyn ioncvrouwe ghewracht ende ghemaect heeft ende van minnen woude maken die grote eeninghe tussche gode ende menscheleke natuere dat es noch meerder wonder dat hijt doen woude dant was doe hijt dede want dat hijt dede en darf niement verwondern noch selsen hebben sy hebbens een noch meer re wondere dan wy doen die hier beneden sijn ende dat es daer omme want sy naerdere ende edeleker bekennen die onbegripeleke hoecheit gods soe sy bat bekennen haers selfs gheschepene cleyne oetmoedeghe nederheit want tusschen dese twee natueren te gader gheuoucht dat es tusschen onse gheschepenheit ende die onghescepenheit gods es soe groet een onderscheit dat die een natuere nemmermeer dander natuere werden en mach noch en sal want het es also onghelijc als men deen ieghen dat ander weghen ende houden ende gheliken wilt als wit es ieghen zwart want ghy selt weten dat en gheen dijnc in hemelrike noch oec mede in eerderike ongheliker en es dan dan ghescapen ende onghescapen want het en mach niet ongheliker sijn elc by hen seluen staende maer en gheen meerder ghelijcheit daert met minnen verheenicht wert hier of latic nv die redene varen tot desen male want het en behoort onser vorster materien niet toe maer wy selen merken de derde maniere van lieden wie die sijn die dat heyleghe sacrament van minnen ende van deuocien ende oec van innicheden ontfaen ouermits inwendeghe werdicheit die se hebben toten sacramente sonder eyghentheit haers selfs want selke liede sijnt diet ontfaen alse tot haren oorbore van den derden poente voer gheroert waeromme dat wi eten selen cristus vleesch ende drinken sijn bloet die bediedenesse ende die maniere daer af ende watter cristus met meynende was dat hy ons dat wonderleke wonder ghelaten heeft tetene achter hen tot enen testamente xi capitel ende wy selen oec merken ten anderen male de waeromme dat wijt eten selen de bediedenesse daer af ten derden male als ic eer seide wie ende watter cristus met meynende was dat hy ons dat wonderleke wonder ghelaten heeft tetene achter hen tot eenen testamente dat dede hy daer omme op dat hy alle menschen trocke ende ghewonne na hen omme die te vereeneghen alle met sinen hemelschen vader tote vor hen omme een eenicheit te makene ende een coye van sinen scapen dat was die meeste sake die cristus hadde ende noch heeft altoes sonder onderlaet om dit te voldoene an ons soe heeft hy ons hier neder ghelaten in den heyleghen sacramente tot eenre helpen drie sonderlinghe prosente of drie natueren gheestelic te merkene aenhanghen eenre godleker natueren welke drie natuerleke princepael eyghenscape ic in ne gheen creatuere en vinde noch oec in gode simpelic na der godheit noch oec in ne gheen dijnc dat god ye gheschiep soe en vindic drie natuerleke eyghenscape sonder in cristus properlic alleene dnederste deyl een lijfleke natuere dmiddelste deyl een redeleke gheschepene ziele daer hy alle doechde van binnen met werkende was in gherechter toeuoeghinnghen om die eere sijns vaders de ouerste eene godleke natuere aldus waren ende noch sijn ende selen bliuen eewelic dese drie natueren te gader gheuoucht ende vereenicht nauolghender wijs eenen godleken persoen dat es ihesus cristus die een gheboren sone gods die behoudere der weerelt mochten wy dese drie dinghen die ic voren hebbe ghenoumt wel bekennen ende in onse opene binnenste gheuoelen ouermits die ontploken weerede binnenste ihesu cristi tot onsweert hoe dat hy ons mint ende ghemint heeft ende noch mint ende souct ons altoes met eewegher minnen als ihoannes spreect in sijnre epistelen dat hy ons met eewegher minnen ghemint heeft cristus het en was noynt mensche voer soe quaet gheuoelde hy deser minnen yet in hen te hans soe ware die mensche goetende heylich inden seluen oeghenblicke ende soude daer toe werdelic ende innechlic met groter deuocien ten sacramente gaen met gherechten betrouwene in gode want ghy selt weten dat alle menschen moetent emmer yet werdelic ontfaen deen min dander meer met eenegherande toeuoeghinghe van inwendegher begheerlicheit te gode ofte sy ontfaent qualic tot harer verdoemenessen dier anders toe gaen want minne ende werdicheit te gode es een beghin ende een eynde al onser goeder werken want het beghint beyde hier ouermits gracie die van bouen in de ziele comt ende wert wider te hans ouermits den vryen wille des menschen ende cristus heyleghe binnenste in gode gheoffert ende ghedraghe want alle knien moet cristus wiken ende neder ende onderworpen sijn tot in die dooet toe ende voortmeer eewelic daer bouen sal hy onse heerre ende onse god ende onse middelere sijn ende onser alre voorgaende hoeft ende loen dat heeft hy principalic alleene verdient met sijnre dooet ouermits sijn heyleghe onderworpene knechteleke gheorsaemheit van cristus armoede ende hoe hi darmste mensche was die noyt in eertrike quam xij capitel die edel heere die god ende mensche was ende noch es ende oec ouerste coninc der glorien gods hy heeft hen neder ghedaelt ende eeneg oetmoedeghen schijn aenghedaen toter dooet toe des crucen onder alle creatueren ende heeft eens knechts forme aenghenomen ende eenen verwoorpenen schijn eens arems menschen dies luttel yement lust of gheert ende aldus heeft hem cristus ons ghelijc ghemaect na alre wijs van bute te siene ghelekerwijs of hy een puer mensche hadde gheweest ende niet god ende was op hen seluen allendichlic te gronde ghelaten als of hy de aeremste mensche hadde gheweest als hy was die noynt in eerderike quam nye en wert sijns ghelike noch nemmermeer commen en sal men heeft wel vonden ende noch vint lichte lieden die also armen schijn hebben ghdraghen van buten maer dat es een cleyn ende een verre dijnc ieghen vrywillich aermoede des gheestes van binnen ende het en es doch maer een teyken of een toeualder inwendegher aermoeden want vutwendeghe aermoede alleene by haer seluen staende dat en es noch goet noch quaet want na dierwijs en maket den mensche noch goet noch quaet noch oec heylich noch onheylech want vutwendeghe aermoede die vercrijcht een quaet mensche wel weder sinen danc ende ieghen sinen wille maer cristus aermoede die hy leet tot dat hy staerf was meerer van binnen want het duerde xxxij iaer lanc ende een half van dies maels dat hy in marien sijnre moeder lichame lach tot op den lesten dach dat hy starf soe sach cristus altoes eenperlic dach ende nacht sijn doet van binnen ane voor sijn oeghen ende alle de passie ende die maertelie die hy namaels liden ende doeghen moeste dat sach hy ende bekende al sijn leefdaghe ieghenwordich ghelikerwijs als ofte een mensche eenpaerlike sijn bloet anschijn hilde voor eenen spieghel alsoe was cristus van den beghinne verstaende alre hande versmaetheit allende hongher dorst coude hitte suete ende suer alle dat na den nedersten deele op sijn mensheit van buten ende oec van binnen op hen gheuallen mochte dat leet hy alleene te male sonder eeneghe hulpe van buten om die hoechste eere sijns vaders te volmakene ende oec om onse salicheit door onser nooet wille ende voor onse sonden tot op den achtersten dach daer hy elken menschen ende alle menschen met hen ghenichelt ende ghenaghelt hadde door alle sijn suete weerde vutgherecte lede daer hy hijnc met ontplokenen aermen ende met openen wonden al door houwen ende door slaghen sijn lichame bloe dich roet ghelijc als een scaerlaken cleet was hy te steruene al bereet alst wel scheen openbare in goede vrindaghe dat cristus nie en dede claghe ouer yemene die hen mesboet sy gauen hen meneghen swaren stoet daer cristus hijnc onttaen in groter noet tot diere stonde met menegher wonden sijn herte ontdaen sijn side ontploken sijn lichaem bloedich roet sijn aderen doer steken ende al door houwen maer sijn herte was vol minnen ende al vol trauwen wie cristus trouwe te rechte wil bekennen ende oec al sijn doghen wel versinnen die moet al doghende doer sijn doghen gaen ende helpen hen sijn binnenste onouerladeleke doghen draghen willen wy sijn trauwe te rechte bekinnen ende oec al sijn doeghen wel versinnen soe moeten wy al doeghende door sijn doeghen gaen ende helpen hen sijn binnenste ouerladen redeleke doeghen draghen hoe de ziele cristus doechde conpasselekerwijs ende noch doecht altoes met ons ouermits sijn minne maer die cristus passie ende sijn doeghen maer van buten allene ouermits die sinlicheit aen en sien dat hy doechde aen den liue dat sijn alle aerme keytiue want sijn lichameleke pine ende sijn dooet van buten al wasse groet ende moesten van node sijn nochtan en wasse maer een teyken of een bewisen alle sijnre doecht ende der grotheit sijnre minnen die cristus in sijn binnenste droucht ende noch draecht ende heuet alse ghelijc tot allen creatueren want ghy selt weten dat hen noch cristus gheuoelt ende heeft van binnen tot ons weert als hy doe dede doe hy op eerderike wandelde maer hoe dit es des en mach niement ghewarechlic in den gheeste bekinnen noch gheuoelen hy en werde tot eenecheden gheeyscht ende ghetrocken gheheelic met alheit sijns selfs ouermits die binnenste ons heeren ihesu cristi want eenecheit gods sonder middel aen te siene ouermits die heyleghe dryvoldicheit gods vor dat vaderlic aenschijn dat es een ghenadich oerspronc ende oec een soete ontmoet alre volcommenre heylicheit maer willen wy cort vut desen voorghesechden fondamente deser eenvolghender binnenster cristi eenechleke na uolghen sonder middel hen te minnene ende te bekinnene maer doch alle weghe met onderscheede voor dat aen ghesichte sijns vaders maer doch sal cristus alle weghe onse voorgaende hoeft ende onse hoechste middelare sijn hier ende oec inder eewicheit hier by steet ons te merkene vut desen twee manieren van leuene die ic voorseide dat derde principale po poynt ende hier met selen wy ouergheleyt werden in een godscauwende leuen ouermits die eenuoldeghe inwendeghe sterre der gracien ende der beroeringhen gods gheestelic te merkene door die heyleghe ghemeenscap der stat van iherusalem daer bouen ende selen gheleidt werden ouermits een godleke bescauwinghe door die heyleghe stat van iherusalem ende alsoe selen wy liden met onsen bloeten ghesichte na eenen sinne door alle die heyleghe ghemeyne vergaderinghe van iherusalem daer bouen ende selen een luttel voortrecken gheestelic te verstane ouermits godleke vernuft tot betlehem daer ons cristus sonde middel inder godheit gheboren sal werden ende daer wert een yeghelic mensche gheleert ende vertoeghet alle w waerheit dier hen noet es ende oec anderen menschen voort te helpene ende te wisene den gherechteghen ghewareghen wech te gode waert sonder dolen maer alsoe langhe als de mensche des niet en versteet noch en weet claerlic den gront daer af soe behoort hen te zwighene tot dies maels tatten god vutdrijft rechts te sprekene ieghen sinen danc soe dats de mensche cume wederstaen soude moghen met al sijnre cracht maer pine hen vast voort der eenicheit ghenouch te sine met al dat hy verleesten mach ende leue gode vaste van binnen inwert suekende ende alse de mensche hen seluen in gode verloren ende ontsoncken weet soe dat hy selue een weselic ghebruken gods es worden sonder middel ende werde noch daer bouen van gode beseten ende ouerghehaelt bouen sijns selfsheit ende oec alle ordinancie ende ondersceyt tote in een weseleke eeninghe eenicheit gods dan mach den mensche coenlic ende vrylic spreken sonder hen seluen yet te verheffene maer altoes pijnt v te zwigheneende v seluen te bedeckene oetmoedelic na onghesiender wijs op dat ghy niet gheacht noch groet ghenaemt en wilt sijn noch heyten voor de oeghen der menschen hoe bedeckenesse der gauen gods es een teken van enen ghewareghen gheest den god drijft met sijnre gracien beyde inwert ende oec in wert tot sinen deynste wat mensche gode verberghen ende eymelic houden can al ware dat sake dat hy yet sonderlijncs gheuoelde bouen ander menschen in hen ende hy dat in lanc soe meere bedecte ontoenleker wijs waer hy mochte dat es heyleghe gheueynstheit die gode behaecht ende oec een teyken van eenen ghewareghen gheeste die god drijft met sijnre gracien beyde inwert ende oec vut waert tot sinen dienste maer wie dat van hen seluen vele houdt ende van anderen goeden lieden lettel dat es een teyken van eenen quaden gheeste ende van opdraghender houerdicheit comt dat al want wie dat hen seluen behaghen wilt ende behaecht sonderlinghe sijn weerc ende sijn spreken sijnre leeringhen ende der suuerleker behendeghen woorde die hy voort brijnct ende vut legghet dien behaecht seker een sot want wien dat dijnct of des weent ouermits sijn eyghen verstaen dat hy wel spreect vut sinen eyghenen gronde sijnre leeringhen dat en drijft seker de heyleghe gheest van bouen nederwaert sonder middel vut gode niet dit ghetuucht ons sente pauwels wyen dijnct spreect hy dat hy yet sy want hy niet en es wilt hy yet sijn van hen seluen hy en draghe hen seluen ende oec alle dijnc gode gheheylic ane soe en es hy seker na sente pauwels meyninghe inder gracien gods niet ouernatuerlic noch salichlicker wijs te nemene hier omme sal een oetmoedich leerare hen also neder van binnen gheuoelen onder elken mensche dat hen de plomste mensche die in al eerderike es eenen graet voort helpen mochte ende leeren gode te leuene edelekere dat soude hy van rechte lieuer verkiesen dan dat hy alle der weerelt leeren ende predeken mochte ende hen seluen daer in ontghinghe ende verhieue diet doet eenen aermen wissel ochte eenen crancken doden verganckeleken strijt die selue voor tsweert blijft het es een sot wie dat eenen anderen soe vort set hoe na dat hy hen ware daer hy hen seluen mede onthelpt ende achtert hier omme sprekic al ware dat sake dat een mensche alsoe groet een meester ware dat hy al de const ende oec alle onderscheyt van eerderike wiste dat van natueren noch van en gheenre leeringhen en mach vercreghen werden alle const met onderscheede te wetene nochtan ware hy gront oetmoedich daer by hy soude lieuer horen dan selue voort leeren hier by leert ons dapostel sente iacop in sijnre epistelen dat wy snel selen sijn te horene ende traghe te sprekene hier omme laet ons al stilleken zwighen ende inweert crighen op dat wy met onser binnensten eenvoldegher oeghen ontfaen ende al vernemende horen moghen dat soete eenvoldeghe inspreken gods datmen alstilzwighende bouen redene ende oec bouen al inspreken ende inval horen moghet want het es meerre alzwighen gods inspreken zwyghende horen dan al datmen ons gods ghewaghen ende in redenen voort bringhen mach want wy moeten bouen redenen ghezwighen van ouerweselekendinghen die ons soe hoghe sijn als paulus spreect dat menre en gheensins bescauen noch ghewoorden en mach maer al zwighende die godleke waerheit ontfaende voor thoechste onkinnesse ende die al sprekende dat in redenen voort bringhen connen leerende met claren onderscheede ouermits verlichte redene den ghemeynen volke tot harer noet elcs menschen salicheit te begheerene sonder ons seluen yet daer in te suekene maer puerlic den lof ende deere gods soe blijft de mensche vry op alle siden in sinen vut ganghe ende gode gheheenecht ende oec weder omme vut desen seluen eenuoldeghen ghesichte ons gheests selen wy met cristus ende ouermits sijn heyleghe binnenste ons verheffen ende oec met allen sinen gheminden ons oprechten vor die ieghewordicheit gods ouermits een vergaderinghe al onser crachten tot voor die eenvoldeghe onbegripeleke hoecheit ende der drivoldicheit gods dat es voor dat sanctum sanctorum daer met verstaen wy in dietsche theylich der heyleghen och die ghebenedide hoechste stat der ghenadicheit gods daer de mensche alle sonde cleyne ende groet esser lettel of vele die hen daer henen bouen redenen dan eenvoldicheit sijns gheests keeren ende ouergheuen can in ghebrukeleker eenicheit daer werden alle sonden te male verlate ende vergheuen ende oec vagheuier ende al quite datter voer tseghen gode mesdaen moch sijn in eenegher voeghen ouermits vutsinneghe neychleke crancheit die alte groet ende alte menechvoldich es die wert daer ouermits bloet anstaren ende weselic ouerneyghen al vergheten ende vergheuen datter ghebreckelic ende sonde heyten mochte siet ende dit es de ghewareghe hemelsche roemsche vaert die alle sonden afdoet sonder aerbeit nochtan gheeft sy den meesten loen want mense metten gheeste in elken oeghenblicke begheert ende begaen mach voor die hemelsche verboorghenste stat der inweseleker ghenadicheit gods ende daer wert ons de sone gods cristus in der godheit altoes van nuwes gheboren in douerste deel ons gheests of inden wesen onser zielen ende daer omme heetet de stat der ghenadicheit gods want ons daer ouermits cristus heyleghe binnenste alle sonden verlaten werden ende oec alle ghenade gheschiet maer des seldi weten en mach nyement eyghelic te gronde gheuoelen het en sy dat sake dat hy gode met hen seluen late ghewerden hoe ende wat hy met ons doen of maken wilt voort meer eewelic want al selcs menschen wandelinghe es meer ende oec eygheleker na verboorghenre wijs in den hemel dan inder eerden als paulus seghet dit ghetuucht ons oec die prophete inden souter wel daer hy spreect heere voor dy es al mijn begheeringhe van iiij poenten dar wij mede ouerliden selen ons seluen ende alle dinghen tote in deweghe le uen ende des moeten alle menschen emmer yet hebben ofte in hen gheuoelen die beholden willen sijn nv selen wy cort merken vier poynten daer wy met ouerliden selen ons seluen ende alle dijnc tot in deeweghe leuen ende des moeten emmer alle menschen yet hebben of in hen gheuoelen die behouden willen sijn of cristus yet nauolghen willen dit moet van node sijn willen wy cristus eenvoldeghe binnenste hen god ende mensche leuen ende sal hy ons gheeenich werden ende wy hen sonder middel dat es thoechste dat wy hen leuen moghen in onderscheyde ende selen met desen vier poynten conin ghe ende oec conincs kindere werden tsuaders van hemelrike gheestelic te merkene dyerste poynt es een ontladenheit van alre letsaemheit hier en sceydic niet vut cleyn noch groet alse vele als een sempsaet groet dander wy selen ghetoghen ende gheeyscht werden vander almachticheit gods sonder willeghe afneyghentheit soe bliuen wy onuerbeelt van herten vaste hanghende aen gode terde es bouen al ghemeerct dat es dat wy nauwe waer nemen selen der eenuoldegher inmaninghen gods soe sijn wy onghebeelt ende vry van allen dinghen ende tfierde settic bouen al dat es eene verloecheninghe ons selues want daer wert god vol vonden daer wy ons seluen in hen verliesen ende altoes ancleuende sijn werkelic na dat selue om dat selue ouermits vry oefeninghe van minnen ende dit ghetuucht ons cristus selue beyde dese dinghen als ic ons na in dese vier poynten verclaren sal want hy sprac selue in dewangelie meerct den sin die sijn ziele verliest door my die salse vinden dat es te verstane in deeweghe leuen dat es waer ende oec eyghelic niement anders hier in versta wy twee dinghen verliesen dander es vinden hier omme sprekic en mach en gheen mensche sijn ziele vinden in deeweghe leuen noch oec ghewareghe kennesse gods vercrighen hy en werde tyerst ouermits cristus binnenste doer cristus binnenste verhauen ende ghetoghen tot voor den oerspronc der godheit daer haer die heyleghe drivoldicheit gods hebbende ende oec openbarende es sonder middel want daer wort ghehoort de stemme des vaders van hemelrike daer hy spreect g gheestelic inder inwendicheit der zielen toe ghelikerwijs datter ghesproken was den iongheren cristus sinliker wijs ende oec verstonden sijt ende gheuoeldent metten gheeste van binnen want peter ende oec den anderen tween iongheren iacob ende ianne sinen broeder hem was soe wel te moede met onsen heere ouermits de reuelacie die se saghen van buten ende oec wordense ghetuucht ende ghetoghen van binnen noch meer dan datse van buten saghen nochtan was die sinleke claerheit ende die butenste transfiguracie cristus hem soe groet ende oec also onuernemeleken claerheit dats naer vutwendeghen oghen niet ghedraghen noch gheliden en mochten haer oeghen ende oec al haer sinlicheit moesten wiken ende onder gaen ghelekerwijs of een mensche sijn oeghen opweert hilde yeghen de rayen ofte ieghen den schijn vander sonnnen alsoe wordense recht verdulent in haer oeghen doe cristus aenschijn wart verclaert alse de sonnne ende sijn cleedere wit alse de snee ya dewangeliste spreect wittere ende claerder danse eenich mensche maken mochte daer quam moyses ende helyas ende spraken ieghen cristus openbaer van dien dat hi liden soude moeten in iherusalem doe sprac peter ende vergat sijns selfs daer heere het es ons hier goet sijn wiltu wy maken hier dry tabernakelen dy eene ende moyses eene ende helyas eene ende al die wile dat pieter dit sprac doe quam een claer wolke ende bedectese met harer scade ende vter clarer wolken soe sprac een stemme dit es mijn lieue sone in wien ic my wel behaghe hoortene ende sijt hen onderdaen ende doe sy dit hoorden vielen sy ter neder ende worden seere veruaert doe quam ihesus ende roerdese hoe dat wy van cristus gheleyd selen werden van binnen gheestelec te merkene ende sijn transfiguratie ende sijn verclaernesse inden gheeste van binnen in ons inwendegher wijs sien ende gheuoelen ende hoe ons cristus sal vut alden volke leyden ende die ouerste binnenste ons gheests roeren met suueren inwendegher binnenstheyt sijns gheests nv onder al soe nemic dit om onser materien rechts ghedueren en can hen dijnct of hy spliten soude van begheerten soe berrent ende ontfunct ende ontsteect al dat in den mensche leeft ende es met loue ende met eeren ende met hogher opgaender innegher werdicheit van deuocien te gode ende oec ten eeweghen dinghen weert beroert ende gheeyst ende ghetrocken ouermits trinen der gracien gods ende oec omme dat wy gode gheerne eenech ende oec al souden sijn ende leuen met alheit ons selfs ende aldus wilt dinneghe eernstachteghe mensche emmer vaste voort reyken ende crighen vut hen seluen door dombescheydenheit ter ghewaregher bescheydenheit weert die in puerheit des gheests gheleghen es bouen ons seluen die minne en quests noch ziele noch lijf noch herte noch crachte noch begheerte noch oec ne gheen dijnc dat inden mensche leeft maer die minne die in puerheit des gheests ende in bloeter eenvoldegher verhauenre ouerghenomenheden gheleghen es die minne sel dy weten brijnct inden mensche alle ghewareghe kinnesse van bescheedenheyden want die ouerste ghestilstede minne die stedicht den gheest in gode ende oecseldi weten datse alle harteleke ongheduer van begheerten by wilen gheligghen doet ende sy stedicht oec den mensche door alle menechvoldicheit ende verheft den gheest bouen hen seluen ende bouen al onse nauolghende werke ende alsoe leydt ons die weseleke minne gods bouen ons seluen in eenicheit ende daer es altoes ghestedeghe ruste ende vierte van allen werken ende al dus soe moeten alle onse onderscheedene crachten wiken haren bloeten eenvoldeghen inwesene voor dat eenvoldeghe inwerken of in heyschinghe der driuoldicheit gods ende hier by sijn onse redeleke onderscheedene nauolghende op gherechte crachte salich om datse liden ende ghedoeghen bouen haer werken die bloete eenuoldeghe ouerforminghe gods ende hieromme sijn die onderscheedeghe crachte alle weghe nuwe gracie ende gloriose salecheit ontfaende sonder middel van gode ende dit doet ons altoes werkelic ende oefenachtich ende hongherich ende dorstich gods bliuen ende oec met allen heyleghen gods ende met sinen gheminden voor waert crighen metten stroem ieghen stroem na de inweseleke ghestadeghe onbegripeleke eenvoldeghe satheit gods die wy bouen ons seluen ende bouen al onderscheit ende oec anderheit in ghebrukeleker eenicher eenicheit gods god met gode beseten hebben soe wie in cristus godleke binnensten metten gheeste gheraect die woert mester van theologien xvij capitel ende als de mensche hier toe comt dat hy dit versteet ende weet hoe hongher ende satheit inden rike gods na gheests wise steet beyde sonder aerbeit daer es een yeghelic mensche hoe leec ende hoe onghelettert hy es een volcommen meester in der godheit om dat hy daer alle waerheit sonder middel voor dat aensichte gods ontfeet ende voort can bringhen in ghewareghen onderscheyde ghelekerwijs dat menich dusent heyleghen voormaels hebben ghedaen die leec waren als ic ben arem sondich knecht gods ende noynt lettere en bekenden noch en verstenden letterleker wijs metten onderscheyde a voor bee alse licht sente peter en dede noch sente andries sijn broeder die hen beyde crucen lieten in der minnen ons heeren ihesu cristi ende oec de andere apostelen ghemeynlic die voren noch na noyt theologye boucke en leerden ende waer leerden sy haer godleke const dan dit mach men vraghen voorwaer in cristus heyeleghe godleke binnenste daer wert een yeghelic mensche die in cristus binnenste metten gheeste gheraect meester van theologyen ghemaect maer cristus binnenste en machmen alleene metter lettere noch metter bloeter scriftueren niet beuinden al ware dat sake dat een mensche alle boucke van eerderike verstonde ende oec mede alle onderscheyt datmen alleene na redene spreken mochte van beneden opwaert met te gane want dminnende gheloeue dat ons goet ende heylich ende gode behaghelic maect dat comt ons inder zielen van bouen nederwaert ouermits de binnenste cristus vut gode gheboren ende dit ouernatuerleke hemelsche kennesse dit en gheeft ons noch bloet noch vleesch noch sien noch horen van buten dit ghetuucht ons cristus selue daer hy sprac tot petere bloet noch vleesch en heeft dy niet ghegheuen maer mijn hemelsche vader heuet dy gheopenbaert hier omme sprekic willen wy in cristus binnenste ouermits sijn binnenste in sijn binnenste sonder middel gaen soe moeten wy alle scriftuere ende oec alle menechuoldecheit door sien ende ouerliden ons seluen to dat vaderleke aen schijn gods daer ontfaen wy metten gheeste alle ghewareghe wijsheit daer de hemelsche vader sijn eeweghe woort in ons spreect daer es ons alle dijnc ontdect na eenuoldegher wijs ende bloet ende openbaer daer wy ontfaen die wijsheit gods metter wijsheit die hy selue es daer wert alle wijsheit ontmoet ende gheleert die elken mensche noet es ende beft ende alsoe en behouft hy niet eenegher menschen leeringhen van node maer hoort gheerne die woorde gods het es oetmoedicheit ende niement en betrouwe noch en gheloeue hen seluen yet te verre noch sinen sotten een willeghen hoefde nochtan spreect sente ian in sijnre epistelen als ic nv voorseide die ghesalft es hy en behoeues niet dat menne leere dit leestmen in sinxen auonde ende dit es ghesproken vander salegher toecomst des heylichs gheests want hen gheeftmen de hoechste stemme ende het es oec alsoe nader behelsinghen der inwerkeleker dryvoldicheit gods daer de godleke persone onsen gheest vaen ende in haer eenecheit onsen gheest ouermits minne behelsen daer gheuoelen wy dat de heyleghe gheest douerhant heeft ouermits sijn godleke inwerken aenons maer in gode en machmen dies niet setten hier omme es de mensche daer volleert die daer inweseleker behelsinghen der ombegripeleker dryvoldicheit gods in hen gheuoelen mach want dat es de smakende wijsheit alles goets daermen de verborghenste leeringhe vuttrect ende ontfeet vten aenschine der weseleker minnen gods dat es de verboorghenste claerste hemel daer wy leeringhe af in ontfaen moghen ende voorstaende bliuen dat es in daenschijn des ghebrukens ouermits bloet eenvoldich instaren ende weselic ouerneyghen daer commen wy inden derden hemel daer paulus in ghetoghen was ende alsoe sien wy met onsen bloeten gheeste rechte ouer in eenicheit daer ons god beseten heeft ende wy hen ende also sij wy een ouerste sieghe gods bouen alle onderscheet ende hier met vercrijcht men de hoechste crone die ghewareghen leeraers toe behoort want hem steet wel te wetene hoe drie een sijn ende een drie in eenheit harer natueren die wel predeken sal voor de oeghen gods ende oec den ghemeyheit des volcs sonder hen seluen te verheffene als ons paulus leert dat niement predeken en sal of en soude het en sy dat hy werde ghesent dat es waer want hy en heeft ne gheen claer bekennesse kerstens gheloefs daer alle ghewareghe theologie ende heyleghe godleke redene op ghefondeert es vten oerspronghe der godleker drivoldicheit dit orcont ende ghetuucht ons cristus selue in dewangelie daer hy sprac elc scriuere gheleert inden rike der hemele es ghelijc eenen huus heere die vut sinen tresore voort brijnct nuwe ende out hoe in dien dat onse here sprac elc scriuere gheleert soe selen wy verstaen dat elc goet mensche moet hebben iiij dinghe of poente daer dyerste af es eene ontweeuoldeghe voirgaen meyninghe te gode die selen wij eenuoudegher wijs setten bouen al onse nauolghende werke xviij capitel nv meerct rechte wat ons dese dinghen bedieden in dien dat onse heere sprac elc scriue re gheleert soe verstaen wy hier bi dat elc goet mensche moet hebben vier dinghen want hy moet emmer gheleert sijn dander inden rike der hemele dat derde hy sal ghelijc sijn eenen huus heeren cristus en seit niet veele huus heeren tfierde die vut sinen trisoer voort brijnct nvwe ende out noch wijst ons hier cristus op ons seluen om dat wy ons van binnen gheuoelen souden dat dese vier poynte in selen hebben dat merkic hier inne daer cristus sprac vut sinen trisore nu van den yersten willen wy gheleert werden van gode beyde met middel ende oecsonder middel soe moeten wy voor alle dijnc in ons gheuoelen selen wy een ghewarech scriuere sijn eest van buten eest van binnen gheestelic ofte sinlic te merkene soe moet emmer onse linie daer wy met rien gherecht ende effene sonder bult sijn ende sy moet oec ten anderen male ouer dat perkement gheleit werden soe dat deen open gat den anderen andwerde ouermits die rie ende dat ciert alle des scriuers weerc van bouen tote beneden ende maect alle sijn scrifte te leselekere dat doet de rechte eenvoldeghe ouergaende linie dit ghelikenesse weten wel de ghene die grote boucke maken nu gheestelic hier vut te mer kene onse ouergaende linie die alle onse werke van binnen ciert ende loenlic ende goet ende heylich maect voor gode daer wy gode in behaghen dat es een ontweeuoldeghe voorgaende meyninghe te gode die selen wy eenvoudegher wijs setten bouen al onse nauolghende werke want onse meyninghe eyndt op gode sonder weder keer bouen alle onse werke ende hier omme en wacht de godmeynende mensche na gheenen loen noch en heyst na eyghenheit anders dan god hen seluen te loene ende dese eyghenheit wil god dat wise hebben ende behouden want hy wilt ons hen seluen te lone gheuen ende gheeft voor alle sine gauen vanden anderen poente welc trike der hemele es te wetene daer elc scriuere in gheleert wert dat es die gracie gods in elken menschen verborghen nv hier vut ontsprinct ons dander welc trike der hemelen es te wetene daer elc scriuere in gheleert wort dat es seldi weten die gracie gods in elken goeden mensche verborghen want sy es een hemelsche ghemeyne spise elker goeder zielen ende een ouernatuerlic ghemeyn goet daer alle menscheit afleuen ende in onthouden werden ya die haer sonden vrijlic laten ter eeren gods ende alsoe hopen ende betrouwen met goeden werken ouermits ghemeyn kersten gheloeue der heylegher kerken in gode dat es dat rike der hemelen in ons daer wy alle dochde met werken ter eeren gods eest in doene eest in latene ende oec alle eertsche dinghe ende sorghe der weerelt ende alle vremde menechvoldeghe onghelike beelden met versmaden die ons letten of hinderen mochten van vryen inkeer te gode dit vermoghen wy al te uerwinnene ouermits de cracht of de macht der gracien gods willen wy haers alleene waernemen voor ons gaende daer sy ons leyden sal seker soe worden wy vry ende machtich ons selfs tot allen goeden dinghen dat dit waer es des hebben wy een ghelikenesse of een ghetughe datmen leest inder heylegher kerken ende sijnct vanden maechden datsy hebben versmaet ende uerworpen alle rijcheit der weerelt om des gheens wille die sy ghemint ende ghesien ende ghehoort hebben inden welken daer wy in gheloeft hebben want die mensche es alleene prijs ende loues weert voor doeghen gods die alte eertscher dinghen ontcommert ende ontladen ende sonder sorghe ende alle anxt van herten leeft ende dan gods vrede van binnen heeft dit sal hen een teyken sijn die gods vrede van binnen heeft dit meerct de mensche en mach hen eyghelic van herten om en gheen eertsch verlies nemmermeer bedroeuen noch oec om ghewen verbliden maer om eeweghe dinghen die der zielen salicheit toe behoren daer omme selen wy ons verbliden ende bedroeuen van ghewinne ende van verliese toter dooet toe dit leert ons cristus selue daer hy tot sinen apostelen sprac de weerelt sal haer verbliden ende ghy selt v bedroeuen ende v bedrouftheit sal uerwandelt werden in vruechden dat es te verstane in dinghen die der zielen salicheit toe hoort ende om cristus passie ende om sijn doeghen sijnre heylegher dooet ende oec om alre mensche ghemeyne moet ende bouen alle dijnc selen wy ons bedroeuen om dat gode soe luttel eeren eerderike gheschiet ende ghedaen wort ende oec souden wy hebben een grote verlanghenesse na die hemelsche scare die daer bouen es ende gode daer sonder middel eeren ende gheheert hebben in eerderike op dat wy daer oec gode louen ende eeren mochten sonder middel gheleker wijs seldi weten dat die propheten ende patriarken ende oec die oude vaderen inder ioedschap begheerden ende riepen na die hemelsche toecomst cristus morwelic met groter verlanghenessen van begheerten dat de hemel scoren ende clieuen moeste eer cristus messyas de behouder der weerelt quam trouwen soe hadden se hem wel mo ghen vreesen ontsien ende veruaren haer natuerlic leuen wantmen secht als ic houde dat waerheit es ware dat sake dat hemel ende eerde te gader sloughe dat een pot scheerf niet gheheel en soude bliuen nu meerct cort wat dat ic hier met meyne noch vele meer dan sy begheerden sijn toecomst soe soude ons verlanghen na cristus om te sine met hen ende by hen in die gloriose weerelt der weerelden daer bouen daer hy nu es metten sinen ende eewelic bliuen sal inden claren lichtenden middaghe sijnre glorien op dat wy oec daer gode dienen ende eeren ende louen mochten sonder middel ende onghehendert ende ongheledt soude alle menechvoldeghe aftreckinghe want dat es eenen inghekeerden god minnenden mensche dat alre zwaerste ende dies hen oec meest verdriet dat hy dicwile moet vut ghekyert bliuen alsoe langhe als wy hier sijn verminghet ende verladen met desen nedersten vrese der dinghen want desel es dicwile zwaer ende traghe van natueren ende moet met groten eerenste ende met gheweldegher cracht moet hy dicwile voort ghedreuen ende gheiaecht werden met bitteren ende herden slaghen van penitencien ieghen sinen danc moet hy ghedwonghen sijn de lichame ende oec de afneyghinghe des vleeschs moet emmer onder den gheest metten bande onser begheerten te godewaert ordelic ghehecht ende gheuolchsaem sijn onsen redeleken inwendeghen crachten want sy moeten emmer de ouerhant ende haer inwendeg heerscapie haers rechts behouden salt wel gaen metter zielen soe en moghen wy niet leuen onbedwonghender wijs onsen bloede noch onsen sinleken vleesch na dattet heyst ter weerelt weert lieten wy dat ghewerden onbedwonghen sonder castynghe dat niet ghebreydelt en worde soe leueden wy recht alse beesten sonder verstennesse dit verbiet ons paulus dat wy also niet sijn en sele maer hy sprac dat een yghelic mensche sijn vat besitten sal in heylecheyden ende in eeren niet en selen wy sijn spreect hy alse heydine lieden die en gheenen god en weten die en hebben niegherincs te vliene noch en weten waer toe gheuaen als hen becoringhe of doeghen ende menegherande liden ouer den hals comt van tribulacien soe van buten soe van binnen alst hen anders comt ende gheet dan wel na haer gherief of na haer achtsaemheit dan eest al verloren wan sy en hebben en gheen wederstaen van binnen ieghen douer ual van buten dademen hen eenech dijnc tonpoynte alsoe vele als van eenen woorde dat hen yet ieghen ghinghe soe es de vryenscap quite ende oec de heylicheit vut vanden ghen die gode wanen minnen hier moetti natuere voor gracie leeren kenen weelc sy sijn de gode minnen conste wij ons vrilec te gronde laten in ghedoechsaemheyden daer in es gheleghen al onser verborghenste heylechste leuen dat onsen ihesum cristum ende den heyleghen alre ghelijcst es xx capitel maer een dijnc weetic wel die alsoe licht gherenen ende ghestoert van binnen worden rechts te male ontsedt met abolgheleker wrakelicheit tot eeneghen mensche te cranckene daer en quam nie de gheest gods noch oec ghewareghe heylicheit in dien mensche die alsoe licht ontset wort als om niet of om een scelde woort waer dat sake datmense yet weder stonde soe wort hy te hans beroert te gronde daer en es emmer ne gheene heylicheit van binnen maer een droeghe ydel vat dat niet veruerscht en es noch vernuchtecht en es met hemelscher oetmoedicheit der caritaten want kersteleke wet en mach ons en gheen viant laten die ons scaden of deeren mach eest dat wy van binnen ghedoechsaem ende verduldich bliuen vrylic ende gherne alle dat te lidene ter eeren gods dat ons ouer den hals vallen macht in wat ma nieren dat god ouer ons ghestaden ende ghehinghen wilt dies souden wy rechts te male in onsen eyghenen gronde na ombewegheleker wijs sonder alle verkiesen staen liefs ende leets van allen tijtleken saken ende souden ons also van binnen gheuoelen in gode ghestedich ende gheanckert soe hoghe verheuen bouen ons seluen ende bouen alle dese menechuoldeghe onghestedeghe weerlt soe dat onsen diepsten eyghenen g gront niement verreyken noch beroeren en mochte den diepsten inganc ons gheests anders dan god alleene ochte sijn eyghen inspreken siet soe hadde een yeghelic mensche na dese maniere dat ghy voren ghehoort hebt dat hen noet ware tot elker doocht daer hijs behoude consten wy ons vrylic te gronde laten in ghedoechsaemheden daer in es gheleghen ons alre verborghenste heylichste leuen dat ic weet ende dat oec onsen heere ihesum cristum ende oec den heyleghen alre ghelijcst es want wat datmen hen opden hals leyde bleuen altoes verduldich in ghedoechsaemheden ende ghestedich in gode daer en wort haer gheest niet verladen wat de natuere van buten liden of doeghen mochte dinnerste haers gheests bleef altoes ongherenen want dat hilt god ende wederhilt alleene tot sijnre bekeer saemheit ende hier omme bleuen se altoes in rasten ende in vreden van binnen wat dat men hen van buten doen mochte van binnen en conste mense niet en gheenrande martelien uerwinnen noch ontsaten want sy bleuen metten innersten deel haers gheests altoes behelst ende ghesaet in eeweghen vrede die de weerelt noch gheuen noch nemen en mochte want sy en hads en gheen macht noch oec noch en doet ware dat sake dat wy dese voorgheseide dinghen in ons gheuoelden die sake waeromme dat een mensche soe heylech wert in korten tiden voer den anderen xxi capitel want het loept cort ante siene al es der woorden menech ende vele op dat wijs van hondert een begripen ende vaten mochten het waers ons wel weert want wy souden dander te bat verstaen het es principalic al in drien dinghen bewonden ende beuaen of in vier dinghen ten meesten daer wijt al in veruolghen souden met herden corten keere soe dat dnederste deel gheoorsaem ware onsen binnensten redeleken crachten daer toe moesten wy dit hebben voor alle dijnc als ghy wel vore weet ochte seker dander datter na uolghen sal en moghen wy emmer niet vercrighen al ware nochtan dat sake dat een mensche seker sonder sci ende oec eeneghen twifel noch waende hebben in hen hy soude entelick bedroghen bliuen en hadde dit niet dat ic v nu cort segghen wille want wy moeten emmer metten minsten gheraken weerkelic ten meesten sal de doocht ghewarech ende ghestedich werden in ons want wy moeten ten alre yersten metten hellinghe den penninc winnen ouermits die gracie gods die gheet voor al alse vollic als wy die ontfaen hebben ende ouermits haer werken met haer soe wert ons voort meer alle weghe ghegheuen gracie om gracie ende die doet ons voort meer alle weghe wassen ende toe nemen den eenen min den anderen meer na dat haer elc mensche voortaen gheuolchsaem es ende haers waernemende daer na dat hise ontfaen heeft soe neemt een mensche meer ende hoechelekere toe in corten tiden dan een ander ouer mits vertiinghe ons selues ende alre vremder dinghen ende dit es seker een sake dat een mensche soe heylich wort in corten tiden voor den anderen ende dit es wel de principaelste sake dat ic weet dat een mensche soe hoghe ouermits gracie ende oec inwendeghe oefeninghe comt ende opclemt daer andere goetwilleghe lieden die gheesteleken schijn draghen niet toe comen en mochten die met haren eyghenen natuerleken crachten willen opclemmen ouermits lancheit der tijt ende veelheit der iaren ouer mits haer menechuoldeghe wisen ende in haren langhen ghebeden om dat sy vele op ende neder knielen ende selke andere metten hoefde ter want ghekeert stille sittende dit es verloren al nature wat menschen dat haer inwendeghe begheerleke crachte niet op en rechten met groten inwendeghe eerenste te gode ende te eeweghen dinghen weert seker an haer oefeninghe ochte datse in de kerke sitten ende wanen scauwende leuen hebben hier es luttel aen belanc want cume hebbense werkende leuen voor de hant daer men dat inscauwende leuen mede verreyct ay seker het ware hen beter ende oec gode loueleker dat sy haer ambacht daden ende wonnen haer broet met lichameleker pinen ende met arbeyde harer handen van buten ende leefden daer af ter eeren gods het ware hen salichleker ende hilden hen altoes na ghemeyne wise der heylegher kerken vaste binnen den gheboden gods ende dronghen hier met de passie ons heeren ihesu cristi in haer herte ende oefenden dit met grooten eerenste als sier toe quamen ende van den grouen werke ontsleghen worden waert tsauens voor de bedde weder tsmorghens als de mensche opstonde soude hy alle sine werke begripen te werken ter eeren gods ende van dien dat hy wonne soude hy leuen ende sine kinderen ende oec sijn wijf aldus een yghelic mensche hen seluen regeren ende al dat hy heeft ligghende ende roerende principalic ter eeren gods ende soude hier met leuen sonder berespen van dooetsonden daer eest al in besloten siet dit goede ghemeyne leuen settic meerder dan om broet gaen simpelment nu laetse sitten in de kerke die seluen meynen het es hen soe wel soe vele hellen weert ende eewegher verdoemenessen ende laetse pater nosteren met laeuwer herten traghe van begheerte dach heden dach morghen ende willen hier met ghehoort sijn ende grote dinghen van gode hebben ende vercrighen ouermits haer eyghen crighelheit ende al om haer gherief ende en soeken niet principalic deere gods in al haren werken ontweevoldegher wijs ouermits onpuerheit van gheeste ende dit es al de faute dat wy menichuoldich bliuen ghehecht hier ofte daer dit maect ons onvry ende brijnct in ons vrende verbeeldinghen van herten ende menerande inval van ghepeysen ouer mits donghestadicheit harer ymaginacien die bouen ghemeende ende sinleke beelden niet werken en mach noch van binnen noch van buten maer die ymagynacie heeft dit wel datse vaste voort valt nv hier nv daer met vremden ghepeysen van den eenen beelde op dander want die ymagynacie ontfaet quaet ende goet ende maect ons in lanc soe meer onghestedich ouermits menechuoldeghe invalle dat wy soe vele weten ende vraghen willen van dit ende van dat om wat hier ende daer gheschien ende gheuallen sal hier met en hebben gheesteleke lieden niet te doene met vele wetens die gode eenichleke willen leuen ende en gheen volc en hebben te berechtene noch te ordyneren van buten maer het hoort logyken toe ende heydensche meesteren vele wetens daer hen meneghe doolnesse af comt die niet herde vaste ghefondeert en sijn noch ghewortelt in ghewareghen kerstenen gheloeue sonder alle twifelinghe dien mensche en radic emmer en gheensins niet dat hy hen ter logyken weert of ten heydenschen boeken weert yet keere want haer leeringhe es al om vele consten te wetene ende grote meesters te sine ende en wiken den kerstenen gheloeue met harere verstendecheit van binnen niet ende en ouerliden hen seluen niet ouermits werkelic gheloeue soe dat haer inwendeleke gheesteleke natuere met ouernatuerleker gracien ghescier ende ghecleet worde ouermits godleke minne die alle verstendenesse wiken doet die sy verreyken ende begapen mach sy trecket al na haer dat haer gheenecht es hoe datter intreckender enecheyt gods en moghen menechuoldeghe onghestedeghe liede die op hen seluen yet wederboecht sijn niet gheuoelen maer seker der intreckender eenecheit gods des en moghen onghestadeghe menechuoldeghe lieden die op hen seluen yet wederboecht sijn als ic dicwile hebbe gheseghet niet gheuoelen noch ghesmaken want het moet te male een in ghekeert verloechent mensche sijns selfs sijn die alle eertsche dinghen willichlic ghelaten ende verteghen heeft om cristus wille ende altoes lieuer min hadde dan meer soe dat hen bat ware met gheuene altoes ter eeren gods dan met nemene ter eeren gods maer wildi dit doen sonder v seluen yet te behaghene ochte verheffene daer inne soe offert gode v seluen ten yersten dat es een ghewarech teyken van heylicheden gheefdi v seluen hen bouen al vwe ghichten soe es hen al uwe nauolghende oefferande ontfanckelic ende lief ende weert dien wy emmermeer ghedoen of werken moghen hoe cleyn een dijnc wy aengaen of begripen puerlic gode teeren want daer es emmer god dinde ende een principael hoeft al onser werken soe dat wy dan voort meer eyghelic en gheen dinc en souden moghen begripen noch aenuerden te doene waer hier of daer te gane dies ons loste na sinleke gheneychtheit wtweert waert te gane te vrienden weder te maghen of oec te goeden lieden nochtan souden wy gode te eersten niets vraghen ende merken ons seluen van binnen ane wat ons vutweert driuende ware principael ende tfondament dat souden wy merken ende ondersoeken ons seluen te gronde want het es altoes na ghemeynen loep ende oec ouermits onser menscheleker crancheit wille want wy lichtelic gheneycht sijn hier of daer te gherieue soe eyst emmer sekerder inwaert gaen dan vutweert men neemt hoement wilt men besie de heleghe scriftuere aen ende oec al meest der heyleghen leeringhen sy raden ons vaste gode van binnen inweert te soekene want god en es buten ons niet te vindene want onse heere sprac doch toten quaden ioden dat dat rike gods ware in hen maer by na al dat nv gheestelic syn wilt ende al te sonderlicste sijn waent ende oec alte sonderlicste sijn soude daet sinen dinghen recht dat heeft al doeghe vutweert op menechuoldiche werke van onghestadicheden tot sulcken dinghen of op creatuerlic gherief dies een niet de gracie gods noch oec de heyleghe gheest en drijft des soudic venden menech paer ende oec een ander mensche vont wel meer dant goet es sonder nauwe merken want dit valt sonderlinghe op alle manieren van gheesteleken lieden die afghescheden lieden souden sijn ende heyten ende wanen nochtan somme gheesteleke inneghe scauwende mensche sijn ic segghe seker een iammerlic woort ende dat my meer deert dant doet van ghemeynen lieden dat ic dit segghen moet ic en vandere van dusent noch noynt een die ic bekende of vernemen conste aen haer spreken datse godscauwende leuen hadden dier liede en hebbic van dusent niet eenen ghesien ya nochtan van den ghenen de den sonderlixsten schijn ende wise der heylegher kerken voeren van buten ende oec selue sonderlinghe willen sijn om datse uerworpelic gaen van buten daer en leghet en gheene heylicheit an maer inwerpen dat vut hen dits wel mijn raet datse hen seluen ende haren staet soe groet achten ende tekenen in haer herten opdraghender wijs bouen al andere oordenen die doch principalic ouermits den heyleghen gheest hier beneden ghefondeert ende ghewortelt sijn hoe sijt leuen diese ontfaen hebben dat weet god alleene diet wreken ende ooerdeelen sal hier omme seggic dat niement en oordeele noch en versmade den anderen noch en sette sinen staet hoghe maer een yghelic mensche ne dere ende oetmoedeghe ende versmade hen seluen te gronde in gherechter nederheit van herten onder gode ende onder allen creatueren soe hebdy den hoechsten staet want wat mensche die den nedersten staet der oetmoedicheit heeft hier in eerderike hy heeft seker den hoechsten staet der heylicheit van den ghenen die hier sijn in hemelrike voor de oeghen gods es sijn name al groet gheacht ende grotelic gheweghen ende verheuen des gheens die hier ongheacht ende onghesien begheert te sine van allen menschen in eerderike maer hier wint lettel yement als ic eer seide want het kikelt dy vutweert dats gheestelic sijn en siets een twint niet inweert want onse veynsteren ende onse dueren dat sijn onse vijf sinne die sijn wide ontdaen want ghewareghe heylicheit es sere vergaen want daerse schijn sijnde ende s de sijn sonderlinghe onder gheestelic volc daer en vindicker niet van dusent cume eenen die den ghewareghen staet heeft diese met rechte alle ghemeynlic hebben souden ende daer haer oorden es principalic op ghefondeert es dat es om drie principael poente deen es gheoorsaemheit dander es in puerder reynicheit te leuene terde es sonder proper te hebbene siet dit sijnse alle drie sculdich voor doeghen gods te houdene in gheorsaemheden haren ouersten toter dooet toe des crucen de ghene diese ontfaen hebben niet alleene en sijn sier toe verbonden van buten maer noch vele hoechlekere ende veel edelekere inder waerheit na gheests wise van binnen souden wy ons daer toe hebben ende gheuoelen waren wy dat wy sijn souden hoe dat moneken ende nonnen selen leuen in grooter ghehoorsaemheyt ende sonder proper goet te hebbene xxiij capitel nv merct cort welc een ghewarech monc of nonne es ende dander gheet ende steet al op den helschen putte of op tboert van der hellen dat es sprekic een ghewareghe nonne ocht een ghewarech monc ocht een heylich predekeere die te rechte vut ende in sien can die dit in hen gheuoelt dat hy altoes na eyghenen gronde sijns selfs lieuer hebbe te doene ende oec te latene dat sijn ouerste wilt in goeden dinghen dan sinen wille te doene wat hy eyghens verkiesen mochte dat hen daer bat mede es van binnen ende lust alsoe onderworpen te sine der heylegher gheoorsaemheit ya bat soude daer den mensche met sijn dan met yet dat hy verkiesen mochte ya in hemelrike of oec in eerderike want die in gode ghestoruens willen es hy en mach niet verkiesen noch verliesen want hy leeft sonder wederwille siet aldus groten edelen d dijnc eest ghelaten van wille sijn maer seker dier lieden es luttel elc en heeft lieuer te doene ende te latene dat hy wilt dan sijns ouerste wille daer en quam nye ghewareghe heylicheit in maer doe paulus sprac tot onsen heere heere wat wildy dat ic doe doen ter seluer hueren wart hen gheantwoordt du best een vutueren vat hier na volghet dander hoe wy ons van binnen gheuoelen selen sonder proper te hebbene dat echter eenre ghewaregher nonnen of eenen monc weder minder broeders soe regheliers ochte eenen augustijn toe hoort dit moghen wel sy vijf sijn nu ic sette alsoe of dat sake sy dat harer eenich eenen verboorghenen hellijnc of eenen pennijnc ochte oec eenegherande scoenhede het sy weder heymelic of openbaer wattet sy ic en scheeder niet vte cleyn noch groet want ic en maechs niet doen met gode maer es yet dat sijn ouerste emmer hebben wilt hem sal daer bat met te moede sijn van gronde hen te gheuene dan dat hijt wederstreuelic behilde ende men hen al die weerelt toe gaue wie dese mildicheit gods in sinen gheest gheuoelt hen es alle dijnc met gode ghemeyne ende god es selue des menschen vry eyghen aey seker soe hebbense eenen goeden wissel ghedaen die niet propers en begheeren noch niet eyghens hebben en willen ende nochtan moetense dit van node hebben die begheuene menschen souden sijn leuende na den rade gods want dat bediet hen also vele also dat sy onsen heere ihesum cristum gheheeelic na volghen souden met alheit haers inwendeghen scauwenden leuens van hemelscher contemplacien besiet hoe na datter es dat dit waer es datse sonder proper haers selfs verteghen souden sijn dit gehtuucht ons sente iheronimus daer hy spreect dat die mensche leeft nader ewangelien die niet eyghens hebben en wilt ende dit concordeert alte wel metter gheoorsaemheit daer ic vore af seide ouer een in dien dat iheronimus sprect die niet eyghens hebben en wilt soe moeten wy ons willen verloechent sijn sempelment ende ons selfs voor alle dinc verteghen ende ghestoruen ons willen sijn ende alle eyghenheit on ons ouersten wille ya soe dat onse goetdijncken ende onse eyghen verkiesen ons willen soe te gronde ghedooet sy ende moet sijn onder ons ouersten wille om gods wille recht te male selen wy ons onder hen gheuoelen ende onder sijn voete ligghe dat es te verstane onder die heyleghe macht der gheorsaemheit daer onder selen wy ons gheuen sonder wederwille vrylic tot in de dooet toe sonder yet te wedersegghene ende selen ons te male laten goedertierlic onder onsen ouersten siet rechts sout met ons alsoe sijn als ocht wijt gode selue daden ende niet den mensche ende wy daer rechts onder gods voete ende onder sijn macht sijns willen neder boechden ende daelden onsen gheest ende wy tot gods monde sprekende waren heere doet met my wat ende hoe ghy wilt ic ben bereet ende en mach noch en can v en gheen goede dinghen weder segghen gheleker wijs dat de prophete inden souter spreect ic ben bereet in de gheesele also souden wy ons te male gheuoelen onder onsen ouersten prelaet hen in allen dinghen gheoorsaem te sine in onsen oetmoedeghen nederganghe al steruende ons seluen onder sinen wille souden wy ons gheuoelen rechts inden vutganghe der verloecheninghen ons selfs alse of wy en gheenen wille en hadden souden wy hen talre tijt ende t telken bereet sijn waer hy ons op eerderike hebben of henen senden wilde waert buten waert binnen in haghel in snee zuete ende suer ende al dat ons te lidene quame ende ouer den hals vallen mochte waert recht of onrecht wy soudent al blidelic ende gheerne ende willichlic ontfaen vander hant gods ende liden om cristus wille hen teeren ende te weerdicheden sonder wedersegghen of eenech beclaghen van buten noch van binnen wy soudens alles ghelijcstaen in den gheeste sonder alle murmeracie wat allendicheden ons god ouer den hals ghestaden ende ghehenghen woude in tijt of in der eewicheit dat souden wy verduldelic ende goedertierlic ontfaen van binnen met eenen sachtmoedeghen ghedoechsamen bliden gheeste want gheest als gheest sonder middel te gode gheuoecht die en mach niet verladen sijn met en gheenen dinghen maer natuere als natuere by haer seluen blijft altoes onuerwonnen ende wederspennech neyghelic te haren gherieue weert maer men machse dwinghen maer niet doden te niete noch verdriuen datse niet en ware want natuere blijft natuere al waerse besloten in dusentech mueren want het en was noyt heyleghe soe fijn datse sonder natuere mochte ghesijn want onse heere ihesus cristus hadde selue alle natuerleke neyghelicke menscheleke crancheit te lichameleke gerieue sonder ten sondeleken stucken alleene daer en hadde hy noyt gheneychteit toe ende oec onse lieue weerde vrouwe maria sijn moeder emmer alsoe luttel ende niets niet vander suuere reynecheyt des lichamen ende oec der zielen die echter eenre ghewaregher nonnen beyde dele toe behoren xxiiij capitel nv voort ten derden male van der suuer reynicheit des lichamen ende oec der zielen die echter eenre ghewaregher nonnen beyde deylen toe behoren die een hemelsche bruut ons heeren ihesu cristi sijn wilt marien der moeder g gods der reynder maghet onser vrouwen emmer yet ghelikende soe dat wy spreken moghen ende in onse binnenste celle gheuoelen met marien der moeder gods dat ghebenedide woort datse toten inghel sprac ic en bekinde en gheenen man ay seker die nonne waer daer wel aen die dat vrylic spreken mochte als ghy horen selt in hare inwendeghe celle vut onuerbeelder herten nu meerct hier den sin der onbeulecter reynicheit die gode alte wel behaecht elker maecht es hy man of wijf dat es gode al eens ende oec euen ghelijc want god siet simpelic niet ane noch en herbeelt hen int groue beelde der sinleker grofheit des lichamen van buten niet maer hy herbeelt ende ghelieft hen seluen in donghebeelde der wederboechder cierheit der zielen ofte des wesens van binnen dat hen simpelment verhauen ende vereenecht heeft met gode ende sijn eenuoldeghe inspreken ontfaen ende sien ende horen mach dat alle vremde menechuoldeghe beelden ende alle creatuerleke liefde verdrijft ende verwint ende verweghet ende hier af seldi weten comt reynecheit des herten ende oec puerheit van begheerten ende nauolghende suuerheit des lichamen dat moet van node sijn want deen es altoes des anders sake waer puerheit des gheests es ouermits verhauene vryheit met gode daer volghet altoes onuerbeelde reynicheit des herten na sonder letten onsen middelsten verhauenen opgaenden crachten tot gode daer de weseleke eenuoldeghe cracht ons gheestes na gheestes wise neyghet tot in haer beghin ende ouerghenomen woort ouermits dat in gheesten gods ende aldus werdet nederste deel onser sinlicheit oec weder opghetoghen ende wederhouden van allen sinleken hinderleken ghemerke soe dat die beesteleke ghelost niet vutweert varen noch vlieten en mach tot eeneghen sinleken gherieue weert op dien nameleken poente sijn alle des menschen sinne van allen in valle soe verstopt ende besloten ouermits die gracie gods dat die mensche op dien poent en gheene sonde en doen noch begaen en mochte noch daghelicke sonde noch dooet sonde want het es op dien poent al verdienlic dat in den mensche dan leeft ende es ouermits die hoechste eenuoldeghe toeuoeghinghe onser verlichter redenen daer anders niet tusschen en middelt tusschen gode ende onse verlichte redene dan die godleke persone ende wat mensche dese vorgheseide drie manieren in hen verstaen ende gheuoelt heeft hy es seker ghesedt ende ghefondeert in een godscauwende leuen van contemplacien ende van desen menschen sprac onse heere salich sijn sy die suuer sijn van herten want sy selen gode sien want alle die ghene die gode bloet inden gheeste scouwen die sijn alle maechden in dwesen harer zielen want haer ghedachte es puer suuer ende haer binnenste consent es reyne ende onbeulect van allen mannen ende oec van allen wiuen ende dan es dinwendeghe celle der maechdomleker reynicheit wel bewaert ende ghesiert op allen siden alse cristus alleene de verboorghene heymeleke na vrient es met consente vutuercoren alse een cierleke maghet sonder smette ende alle sonde sijn ghepalleert haren eeneghen brudegoem onsen heere ihesus cristus daer hy alleene in dinwendeghe celle ocht int verborghenste onser herten commen ende wonen ende rusten ende bliuen sal ay ay seker dat herte moet emmer onder beloken sijn ende van allen vremden verganckelecken dinghen besloten sijn ende bouen open ende wide ontploken opweert gapende na hemelsche eeweghe dinghen want elcs menschen herte es van natueren alsoe ghewassen in hen onder ront ende bouen open hier omme sprekic dat dit es een heyleghe vutuercoren nonne die haer aldus van binen gheuoelt of oec een ghewarech afghescheeden monec weder een luttel reyne menschen van herten es dat sake dat hy na die vorste maniere hen gheheelic vint in ende vutsiende sonder vremden eyghenen toeual te besittene wat dat vremders van buten cloppen ende roupen of ons bestoeten ende aenvechten mach dies wy en gheen eyghene principael sake noch ocsune en sijn met onsen eyghenen toekyer onser werke van buten of van binnen soe en lichter ons niet seere ane an die menechuoldeghe anuechtinghe nv soe nv sus dat es een cleyne menechuoldich verdriet op dat wy van binnen gode eenech bliuen ende vry inwendeghe gheheelheit bevinden onuermenechtuoldicht tusschen gode ende onse opgaende binnenste sonder afneyghentheit tot eenegher creatueren waert alse vele als een sempsaet groet es met vry willegher toedaet onser ghelost seker dat bename ons alle ghewareghe vryheit met eenen cleynen losteleken aensiene op eens wijfs oeghen ya hoe cort die keer ane of aue waert ende oec een snel cort ghesichte eens gheestelic wijfs tot eenen man dit sijn beyde twee scadeleke streeken hebbic aen my seluen vernomen ic en darfer niet verre om gaen sy hebben den mensche vollic gheuaen ende inwendeghe vryheit alse met niete ghenomen ya soe dat de mensche te male rechts ontset ende ontuoucht wort van binnen hier omme behoet v ooghen ende decse van scalcken ghemerke dat soetelic trect want het es vollic verloren daer men langhe vor omme gheaerbeyt heeft ende oec werdet dicwile zwaer weder te vercrighene al mochtment verhalen dat wij selen leren vaste inwert sien op dat ons cristus van binnen inder zielen onser herten allene gheloste ende ghelieuen mach xxv capitel hier by leert vaste inweert sien op dat v cristus van binnen inder zielen uwer herten alleene ghelosten ende ghelieuen mach ghelijc dat de bruut spreket inder cantiken mijn lief es mijn ende ic ben sijn hier omme heetet tboec dat saelmons maecte tusschen hen ende sijn vriendinne cantica canticorum dat bediet ons in dietsche den sanc der sanghe of het heetet na twee liedeken tbouc die tseghewordeghe groete ende antworde gheuen deen den anderen als liefden lieue toe pleecht te sprekene mont ieghen mont alsoe waest ieghen die memorie salomoens bruut ende tusschen saelmon selue want sy dichten tbouc mont ieghen mont ghelekerwijs dat ons saelmons bouc orcont deen vut des anders liedeken nam salomon haer woorde die sy sprac toten sinen doe hy die cantiken maecte ende daer omme gheuen die cantiken andworde deen liedeken den anderen alse deen zwijcht dat dander spreect ende dat sijn de minlijcste ende de soetste reynste liedeken die men dicht ende oec de gracioeste diemen maken mach van den alre suuerlicsten treckelicsten lude dat sijn rymekenne die andwoorde gheuen tusschen minne ende werden ghemint ya eest van weerleker minnen dier wy blint selen sijn of van gheesteleker minne soe dat deen metten anderen ghelijc accorderende ende ouer eendraghende sy want de meesteren spreken dat ghelikenessen ende ghelikenessen sijn sake der vereeninghen ofte der vereenechtheyt moghen wy nemen des dincs daermen vereenecht wert soe nemic hier dan onder al dit woort dat de bruut salomons sprac inden beghinne doe sy nakende was der stat van iherusalem ende oec salomone den conijnc haren brude goem doe sprac sy dit woordt daer alle de cantiken op ghemaect sijn hy sal my spracsy cussen metten cussen sijns monts want sijn borste spracse sijn beter dan wijn trauwen dit was herde hoechelic ghesproken van eenre leeleker morinnen die quam vut vremden lande als een arem dierne dat sy die coenheit hadde te segghene toten hoechsten conijnc vanden lande dat hy haer cussen soude ende oec en settese en gheen twifel daer an want sy sprac slechts hy salt doen quens quans ic ben hen ghelijc de minne seldi weten willet al effene maken ende wilt slechts een sijn metten ghenen diese mint ende bouen al vutghesocht ende vercoren heeft eenechlic te minnene dat es gherechter minnen aert dat wij met enghenen werke en moghen eyghelec god verreyken noch hen in ons ghetrecken noch gheuaten en si dat sake dat hem god ouermids sijn eyghene grondelose goetheyt vrilec nederdale ende neyghe sinen gheest nv meerct hier dat woort dat de bruut ieghen haer seluen sprac van buten tot haren vrient saelmoene op dat wy oec also vrilic spreken moghen metten gheeste na wise der zielen van binnen ieghen gode verborghelic in onsen inwendeghen bloeten eenuoldeghen opganghe hy sal my seghetsy cussen metten cusse sijns monts want sine borsten sijn beter dan wijn siet dit omme te keerene in een cussen gods ende der zielen hier soude wel de gracioeste sin van leeringhen op gheuallen diet wel ontbinden ende voortbringhen conste dien ic weet subtilic ende behendelic of te sprekene hoe god spreect toter zielen ende dan moet de ziele al puer stille zwighen ende oec hoe de ziele weder ieghen gode spreect ende sijn weselic inspreken daer bouen redene ende oec al ander inspreken daer ontfeet hier ware alte vele af te segghene van nv toten doumsdaghe toe ende voort meer eewelic want gods inspreken en machmen niet door gronden want sijn inspreken es sonder mate ende sonder gront grondeloes onthoghende allen ghescapenen verstannessen ende alle wesene onthoecht dat inspreken gods sonder hy selue en mach hen seluen niet onthoghen want sijn wesen es sijn werken ende welc sijn cussen es ende sijn minleke borsten die beter sijn dan wijn hier ware soe vele af te segghene nochtan eest alte male gheleghen in eenen corten oeghen blicke die gode van binnen metten gheeste claerlic ansien ende gode na eenuoldegher wijs scauwen mochte eenen oeghenblic hy worde seker alles wijs ende vroet in die binnenste ihesu cristi want daer inne wort alle scriftuere volleert eest dat hy hen door de lettere bouen alle scriftuere keert want wy moeten emmer ons seluen doorsien ende ouerliden willen wy gods inden gheeste yet ghesmaken daer cristus hen seluen door siet ende ouerlijdt in elker vren tot sinen hemelschen vader daer wort de scriftuere gheleeft ende gheleert metten eenen vollen ghetughe alre waerheit voor dat gloriose aenschijn des vaders maer hier toe en es gheen mensche goet ghenouch af te sprekene hoe verre hy alleene gheleert mochte sijn ouermits moraleke const der lettere noch oec te hoorne van dinghen die bouen redene gaen noch en mach verstaen noch in hen gheuoelen noch verraken noch oec ghebruken noch ghesmaken wat mensche die alleene maer toecommenden en es ouermits al sijn werken die hy van buten of oec van binnen te gode weert verstaen of begripen mach in eeneghen sinne met onsen verstannessen daer met en moghen wy gods cussen noch oec sijn weseleke eenuoldeghe gherinen sijnre minnen niet verreyken noch in ons vercrighen wat wijs ghedoen moghen al passede wy ons seluen totter dooet toe ouermits crachte onser menechuoldegher werken ende al wordense nochtan gode puerlic ter eeren ghedaen ende ghewracht nochtan en moghen wy met en gheenen werken eyghelic gode verreyken noch hen in ons ghetrecken noch gheuaten het en sy dat sake dat hen god ouermits sijn eyghene grondelose goetheit vrylic neder dale ende neyghe sinen gheest in onsen gheest rechts gheschiet dit inden indersten deele des gheests ouer mits bloete onghebeelde inkeer blindelinghe comter de mensche toe rechts hy en weet selue hoe ochte wie dat sijn gheest wort ouer gheuoert vanden gheeste gods tot int eeweghe leuen ouermits dat eenuoldeghe weseleke inspreken gods soe wort een godlic licht blickende ende schynende alse een onerganckeleke claerheit in den diepsten gront der zielen wort dat eeweghe woordt cristus de sone gods in ons ontfaen ende ghewonnen ende gheboren na gheests wise sonder alle aerbeit gheschiet dit ende ghe ualt rechts alse by eenen droeme ende dan en weet rechts de mensche als hy eerst hier toe comt wat hen ghe schiet es want hy valt in onmacht ende en weet hen hoe ghelaten van binnen noch oec van buten by wilen te gode weert soe groter eeren ghe an dan de mensche gode voor meer dat al sijn leuen wort dobbelerende ende verinwenden in rijcheit van doechden vanden groten wonder dat god in sijn ziele van gracien ghemaect ende gheopenbaert heeft dies hy rechts noynt helleweert en verdiende noch oec nemmermeer verdienen en mach die minste gracie van hen seluen alse van ons seluen die god yet mensche ghedede och oec emmermeer mensche doen sal want wy en moghen niet goets verdienen ten eeweghen leuene het en sy ouermits gracie die ons van bouen neder comt ende wy souden ouermits die selue gracie weder opclemmen van grade te grade altoes na meerder ghenade souden wy wassende ende toenemende sijn in met kinnessen der waerheit voor de oeghen gods ende ouermits volheit der gracien gods in ons souden wy dlicht der gracien gods van binnen sien gaen voor ons ende oec ouermits dese dinghen ware dat sake dat wise oefenden soe soude ons daghelics werden ghegheuen gracie om gracie ende souden daer toe oec loen ende andwoerde ontfaen inden ionxten daghe na groetheit onser verdienten van elken werken dat wy gode teeren ghedaen ende ghewracht hebben in gracien die bliuen alle een metter gracien ons met gode behouden des en sal een eynde niet vergheten worden wat dat wy gode teeren ende te werdicheden ghedaen ende vrylic gheoffert hebben ouermits den sone gods dat es cristus deeweghe wijsheit des vaders die behoudere der weerelt want wy moeten emmer perseuereren dat es volstaen in caritaten met onsen euen kersten ouermits cristus heyleghe doet sijnre verdiente want daer omme heeft hy ons hen seluen ende oec sijn leuen voor ons ghesedt ende ghegheuen dat was sijn principael meyninghe ende noch es om de hoechste eere sijns vaders te volmakene ende oec ons eenich ende eendrachtich in caritaten te behoudene ouermits sijn heyleghe godleke binnenste dat hy ons daer in vergaderen mochte in deeweghe leuen daer hy voren gheuaren es met sinen lieuen gheminden ghetrauwen broederen die hen hier gheheelic na gheuolghet sijn beyde van buten ende van binnen ende hen seluen ende alle eertsche rijcheit hier versmaet hebben ende alse meere alse am niet ghelaten hebben door cristus name want seker het was hen also licht ende alsoe lostelic van binnen haren gheeste te latene een gheheel conincrike omme gods wille als ofsy maer en hadden ghelaten eenen hellijnc of eenen penninc niet te meer en verwouch noch soe en achtense deen grooet in haer herte voor dander het was hen euen licht als sy cristus binnenste ende sijnre minnen in hen gheuoelden ende ghesmaecten hoe hise minde ende noch mint also iohannes spreect in sijnre epistelen dat ons cristus met eewegher minnen ghemint heeft alsoe mach ic seker ons segghen consten wy ons binnenste eenuoldeghe ghesichte ons gheests ouermits minne ende gracie verheffen ende bouen redene keeren in die eenuoldeghe opgaende binnenste ihesu cristi soe dat die godleke persone douerste deel ons gheests sonder middel mochten verreyken ende gherinen met haren weseleken crachten onsen onghebeelden bloeten eenuoldeghen vryen opganc tusschen die weseleke behelsinghe hare godleker eenuoldegher in maninghen daer hen die persone gods onder blicken ende ondersien mallic in anderen ane van aensichte te aensichten altoes na anderheit ende met claren onderscheyde dat es tusschen minne ende werden ghemint als ic eer seide daer heeft die ziele alleene haer cussen met gode ende haer hoechste feeste dat es voor daenschijn der weseleker minnen g gods daer wy rusten ende ghestilt sijn bouen al ongheduer onser nauolghender werker want daer es god ons eenech ende al ende wy hen onghedeylt gheheel ende al in al ende alsoe en ontblijft deen den anderen niet ouer van ghestadegher minnen want god andtwort ons daer gheheelic met al dien dat hy selue ende oec wy hen al ghelijc lief den lieue want wat dat deen lief den anderen daer in eenen bloeten anscauwene van minnen doet dat doet daer elc den anderen gheheelic ende dat es vulmaecte trauwe dat den liefden den anderen niets niet ontsegghen en mach hoe dat god teert op ons ende wi op heme ouermids sijn cussen ende een gheheel ane cleuen hebben ouermids minne ane minne xxvij capitel ende hier vte desen cussen der begheerten gods gheenecht te sine onser begheerten ontsprijnct ons hier dat vierde principael poynt ende oec een noch hoghere onbegrypeleker weerc der minnen maer het es by ghelijc niet in corten keere van minnen bouen redene ende sonder wise an te siene rechts oft een dijn ware want ghy selt weten dat god teert op ons ende wy op hen ouermits sijn cussen ende een gheheel ancleuen hebben ouermits minne an minne dat es groet ende maect ons meer hongherich ende dorstich gods te begheerne ende oec soe doet ons in lancsoe meer heylicheden gheuoelen ende eendrachtecheden met gode ende oec met onsen euenkersten alse ghelijc es dat sake dat wy vaste voort crighen met allen heyleghen gods die daer bouen sijn ende oec met sinen lieuen heymeleken vrienden altoes nauolghen die hier beneden sijn na de onbegripeleke hoecheit gods soe behouden wy altoes hier met na dese maniere salecheit in onse werkeleken opganghe ende aldus sou den wy sijn adolscentulus dat bediet ons een opgaende ionghelinc altoes wassende ende toenemende ouermits volheit der gracien ende der ghenaden gods nu eet ende drijnct ende teert op gode ende god weder op v gheeste met gheeste soe sidi seker een leuende fonteyne also cristus selue sprac ontspringhende in dat eeweghe leuen want en gheen mensche en mach vrylic wandelen in den gheeste en sy dat hy seker ghetughe ende ghewarech andwerde onfa sonder twifel inden gheeste ya soe dat hy wetelic weten ende bekinnen sal dat hy gheleyt ende gheheyst es ouer mits dat in gheesten gods dat es een eyndelic ghetughe concorderende ende ouereen draghende met alle der heylegher scrijft oespronghende van bouen nedercommende principalic vut enen gheeste gods ende hier omme sprekic moet al ons leuen ende onse woorde ende oec alle onse werken van bouen tot beneden concorderen ende ouer een draghen van buten ende van binnen na wise der heylegher kerken soe dat ghelike andwerde gheue der heylegher scriftueren na dien dat die heyleghe scrift principalic vut eenen gheeste commen es ende altoes vloeyt in ons met nuwer gracien hier omme en mach de heyleghe scrift niet contrarie sijn hoe tweeuoldich datse luudt in vele steden na menechuoldicheit der woorden keerden wy ons gheheellec ter waerheit die god es ende consten wy beghin ende deynde aensien wy souden seker van binnen verlicht werden ende verclaernesse vercrighen van bouen hoese de heyleghe gheest meynt ende ghemeynt heeft al tot onser salicheit behouf als paulus spreect al dat ghescreuen es dat es spreect hy ghescreuen tot onser leeren welc beghin ende deynde al onser salecheyt es daer alle die heyleghe screft in beuaen ende gheleghen es xxviij capitel nv meerct dan in corten woorden ende siet wildy tbeghin ende deynde al uwer salicheit weten ende bekinnen daer al die heyleghe scrift in beuaen ende gheleghen es ende ocht ghy gheleyt sijt van den gheeste gods dat seldy hier ane weten at t quijt u met herten ende oefent eenen god want wat dat de mensche met gheheelre lieften van herten beseten heeft dat moet hy emmer in minnen ende oec mede oefenen eyst god of creatuere want seker verghinghe deen soe verghinghe oec dander want minne en mach emmer gheenssins sijn sonder oefe ninghe maer valsche verkeerde oefeninghe ouermits natueleke liefde die wy tot ons seluen hebben steet wel sonder minne maer met minne sonder weerc noch sonder oefeninghe want minne en mach niet ledich sijn daer minne es spreect sente gregorius daer weerct se grote dinghen nu hier in eist dan al besloten mint ende oefent eenen god ende mint uwen euenkersten ghelijc v seluen ende doet elken mensche dat selue dat ghy wout dat hy v dade ende oec nemmermeer anders soe behoerdy seker ten eeweghen leuene want die gode mint hy weet wel dat hine mint maer daer de mensche weder van gode ghemint wort en weet hy niet hoe hy mint maer die in minnen van minnen alle sijns weercs faelgyert ende ghebreect die mensche en weet niet wanen hy comt noch oec waer hy vaert ende dit ghetuucht ons cristus selue in dewangelie daer hy sprac ende seide tot nycodemus de gheest gheestet daer hy wilt ende sijn stemme horstu maer du en wetes niet van wanen hy comt noch waer hy gheet also es sprac onse heere een yeghelic die gheboren es vanden gheeste nu de stemme seldy weten spreken de leeraers diemen ghemeynlic hoort metten vutwenghen oeren dat es ieghen tgheruusch vanden winden dien en gheen mensche eyghelic vut wat steden dat hy porret of waer hy vaert als hy gheleghet ya noch vele min sprekic of alse niets niet en mach de mensche gheweten die gheboren ende gheleedt es vanden gheeste gheeste met gheeste van den gheeste gods ende daer cristus stemme hoort in die eenuoldeghe verborghene wostine daer bouen ende ghewracht ende in die eeneghe eenecheit gods ouer ghehaelt wert ouermits dat heyleghe gloriose ingheesten gods siet die mensche en weet wanen sijn gheest comt of waer hy henen vaert daer hy int weseleke wesen der godleker minnen in minnen ghesaect ende uerwonnen wert van der eender claerheit in die ander claerheit bouen sijns selfsheit ende bouen al anderheit ende onderscheit tot in een afgrondeghe grondelose deemsterheit daer sijn wy een gheest ende een wesen ende een salecheit ende oec een onuerweselic ghebruken gods god met gode bouen al onderscheit daer en es anders niet dan god maer in ons seluen bliuen wy altoes werkelic na uolghende ouermits godleke gracie alse puere creatuere ende dit es een wonderleke auentuere dies en gheen mensche begripen noch verstaen en can met hen seluen hoe ende in wat manieren dat die hemelsche godleke dinghen ons daer bouen onthoghen ende voor ghe sn verborghen sijn want men en machs niet toenen noch vort bringhen noch in redenen met en gheenen ghelikenessen bescriuen het moet al bouen weten ende bouen redene bliuen ya ghelekerwijs dat ons augustinus leert maer dat daer es spreect hy van dien verborghenen dinghen dit weten wy wel maer hoet daer es des en weten wy niet ya nochtan soe was augustinus wel een die hoechste hemelsche leerare ende oec die subtijlste van gode verlicht die noyt in eerderike quam want ic wane dat augustinus meer boucke screef dan ye eenech mensche dede soe meerede hy die heyleghe scrift nochtan soe moet hy ghezwighen ende oec paulus mede die in den derden hemel ghetrocken was ende oec meningherander heyleghen die nochtan alle ghezwighen moeten van dien hemelschen ouernemeleken verborghenen godleken dinghen die daer bouen sijn want dat es ons aermen sondeghen steerffeleken menschen soe ouernemeleke hoghe onthoghen dat wijs niet begripen en connen ende hier omme bidden wy gode dat hy onser alre ontfaerme want ic en weet v seker wat beters segghen dan dat wy ons bouen alle dinc verlaten met gherechten werken betrouwende in die grondelose ontfaermherticheit gods ya ende hier met toe gheuoeghet te sine ouermits die passie ende die leuende opgherechte binnenste ons heeren ihesu cristi amen hier eyndt tvierde boec hier volghet na prologus vanden vijften boeke 