het staet ghescreuen in dewangelie te dier tijt dat onse heere ihesus cristus ghewarich god ende mensche wandelde vp eerderike so quam een mensche ende vraechde onsen heere hoe of wat hy doen soude moghen dat hy vercreghe deeweghe leuen ende cristus deeweghe woort andworde hem cort sonder beraet dat hy helde die gheboden doe andwerde hi weder onder vele ander woorden die cristus sprac dat hise ghehouden hadde van sijnre ioghet ende doe sachene cristus ane staet daer ghescreuen ende minnede ende soe doet onse heere ihesus cristus al noch so mint hi alle die ghene die sijn wet ende sijn gheboden van minnen houden die siet onse heere van binnen ane metten inwendeghen oeghen sijnre godliker ontfaermherticheit ende alle die ghene die cristus van binnen aensiet ende dies yet gheware werden die sijn alle ghesalicht ende van gode ghebenedijt ende doe sprac cristus anderwaerf toten ghenen een ghebreect di noch wiltu vulcommen sijn so vercope al dattu heues ende gheuet den aermen ende comt ende volghet my na so sultu scat hebben in deeweghe leuen ende doe hem cristus dat voer oeghen leide dat hijt al soude moeten vercopen ende laten eer hy cristus vulmaectelic na soude moghen volghen trouwen doe wart hi bedroeuet want hi was rike van vele besittinghen ende aldus vintmen noch vele menschen die onsen heere ihesum cristum gheerne na souden volghen in vulcommenre helicheit vp dat sy den hoechsten loen n mochten vercrighen daer in souden si hem seere verbliden maer moesten sijt al vercopen niet eyghens te behoudene so souden sy hem iammerlike zeere bedroeuen ghelikerwijs dat ghi namaels horen sult hoe ende in wat manieren dat sijt al vercopen moeten die na den rade gods leuen willen ende hem seluen daer toe verbonden hebben in oordenen of tusschen hem ende gode ouermits heymelike ghelofte onsen heere ihesum cristum na te volghene in aermoede ende in reynicheit dese sijnt alle sculdich ende also dicwile als sy haer ghelofte met oncuuscheit breken so doen si grote doetsonde als ic ten lesten male proeuen ende toeghen sal hoe iammerlic ende hoe ontfaermelic dat dat gheestelic volc ende oec ghemeenlic doordenen heden daghes dwalen om dat hem onderlinghe minne ende eendrachticheit ghebreect vanden x gheboden gods hoe sy verdienlic sijn alsmense inder minnen gods vulbringhet ende hoe sonder de minne gods gheene goede werken vulcommen en sijn ende onderscheet tusschen doude ende dnyewe testament deerste capittel maer wy willen eerst oordelic spreken ende metten x gheboden gods vorwaerts gaen vter ouder wet ende oec altoes dat nieywe testament te veruolghene dat ons die heleghe kerke heeft ghesedt want dnyewe testament ende doude testament ya sonderlinghe de x ghebode dit sijn twee principale reghelen die alle menschen sculdech sijn te houdene ende daer na te leuene die ten eeweghen leuen commen willen of commen sullen want de wet der x gheboden die ontfijnc eerst moyses sonder middel van gode ende hy gafse vort den ioetschen volke ende die selue x gheboden sijn ons bleuen maer alle die andere menichvuldeghe figueren die sijn dooet ende vergaen oec spreect een leerare dat hem die menegherande ende die vele futselinghen van gheboden daer omme niet ghegheuen en worden den ioden om dat sy dies yet te heylichliker leuen souden maer die menichvuldeghe figueren werden hem ghegheuen teenen tormente ende tot eenre meerder quellinghen haers selfs om dat sy die eerste x gheboden qualic of niet en hilden want al hadden die ioden alle die figueren ende alle haer tiende ende oec alle haer ander offeranden wel ghedaen ende ghegheuen nochtan en hadden sy dies niet een twint te beter noch te helegher gheweest vp dat sy die x gheboden achter lieten siet ende aldus eist seker met ons want hoe of wat wisen of oec alle die sonderlicheit die wy of eenich mensche doen van buten of werken moghen eist vasten vieren waken bidden lesen singhen biechten predeken ende misse doen of misse horen ende dat daer toe een mensche sprake ende leerde met ingheliken tonghen ende oec al de weerelt bekeerde vp dadt v moghelic ware siet an alle dese dinghen es luttel belanc en sijn wy niet vaste ghefondeert in die x gheboden gods ende in ghewaregher caritaten ende en hebben wy niet onderlinghe bruederlike minne tot onsen euenkersten ende oec altoes mede ghewarich kersten gheloeue want ic sedt al so alst wel gheuallen mochte ende oec dicwile gheuallen heeft dat een mensche de x ghebode gods alleene van buten na den bloeten text der letteren hilde nochtan en soude hy daer omme niet behouden bliuen en hilde hise na den gheeste ende in der waerheit niet want wy moeten emmer ouernatuerlike gracie hebben die vut gode gheboren sy ende die oefenen ouermits godlike minne want sente pauwels spreket dat de lettere doet maer de gheest maect leuende ende daer omme so willic ons de x gheboden gods na den bloeten text der letteren vertrecken vp dat wise namaels metter lettere ende oec doer de lettere inden gheeste ende inder waerheit oefenen sullen so es dit deerste ghebot minne ende oefene eenen god dander en zweert bi hem niet in dijn spot terde datmen den sabot vieren sal ende die heleghe daghe al gader tfierde eert moeder ende vader tfijfte en brijnct ne gheenen man ter dooet tseste en steelt niet al hadstuus noet tseuenste en doet ghen ouerspel tachste en doet gheen valsche ghetughe vp niement el tneghende en begheere oec niemens beddeghenoet tienste en begheere niemens goet al bestu bloet noch sinen osse noch sinen ezel noch sine dierne noch sinen knecht noch ne gheen goet noch haue dat eens anders es en sulstu niet willen noch begheeren vanden eersten ghebode ende onderscheet tusschen een minnende leuen ende een sondich leuen ende hoe sorchelic ende anxtelic dat es een dooetsonde dander capittel hier so nemic dan dat eerste ghebot mint ende oefene eenen god siet ende ware nv dat sake dat wy dit eerste ghebot der minne wel ende ghetrouwelic hilden ende daer by vaste ende ghestadich bleuen gode minnende van alre herten ende van alre zielen ende vut al onsen ghedachten so souden wy alle dander ghebode gods ende der heylegher kerken te lichteliker ende te ghewillichliker houden maer eist dat sake dat wy inden eertsen ghebode ghebreken ende te cort bliuen also dat wy gode niet en minnen bouen alle dijnc ende bouen suster ende bouen broeder ende bouen wyf ende bouen kint ende bouen vader ende bouen moeder ende bouen alle creatueren ende bouen al dat eertschs es ende dat die weerelt binnen heeft so moghen wy des seker sijn dat wy en gheen vanden anderen gheboden te rechte en hebben noch en houden noch en oefenen want wie dat deerste ghebot niet en houdt die en hout en gheen van den anderen ix die nauolghende sijn want aen minne of in minne so beghinnen ende enden alle duechden ende alle ghewareghe helicheit ende oec alle goede werken die emmer loenlic of verdienlic moghen of sullen sijn die moeten emmer principalic ouermits godlike minne ende caritate ghedaen ende gheoefent werden oec spreect sente jan ewangeliste in sijnre epistelen die niet en mint hi woent in de dooet dats te verstane wie dat gode bouen al niet en mint noch aen gode sijn herte niet en leghet hy leeft in dooetsonden ende buten gracie es sijn verkeerde woninghe inder abolghen gods want in doetsonden of in afkeere of oec in afghescheedenheit van gode of buten sijnre minnen te leuene of eenen corten oeghenblic te sine dats die zwaerste dooet ende also spreect oec die prophete inden soutere mors peccatorum pessima dat luudt also vele te dietsche als dat die dooet der sondaren es alre quaetst want de sonden scheeden ende deelen den mensche van gode ende van allen heyleghen gods die daer bouen sijn ende dooetsonden die scheeden oec den mensch vut al der ghemeenscap der heylegher kerken ende van alre goeder menschen ghebet ende oefeninghe die hier beneden sijn ya in manieren te verstane aldus sprac onse heere ihesus cristus selue die met my niet en es die es ieghen my ende die met my niet en saeyt noch en gadert die sceedert dooetsonden die trecken ende leeden den mensche tot in de helle ende dooetsonde die maken den mensche alleene onsalich ende verdoemelic ya also wel so soude de mensche om een dooetsonde verdoumt ende veroordeelt sijn als om vele of om dusentich dooetsonden maer de veelheit der sonden die vermeerderen ende verzwaren in lanc so meer ende meer de pine der hellen ghelikerwijs dat groetheit des willen ende der duecht ende der goeder werke ende oec groetheit der minnenden loen meerdert in hemelrike ic hadde lieuer dat ic alle die duuels die inder hellen of in dwater of in de lucht sijn al tsamen in minen buuc hadde dan dat ic die minste dooetsonde ouer my wiste die ye ghedaen wert oec haddic lieuer dat ic alleene alle die helsche pine moeste liden toten doumsdaghe toe die alle die duuels liden moeten dies soude my bet ghelieuen ende ghelusten ter eeren gods dan dat ic wiste of verstonde dat ic eenen oeghenblic lanc tijts buten godlike minne of buten ouernatuerliker gracien ware want dat ic inder hellen ware ende ic also vele godliker minnen in my hadde als een cleyn semsadeken groet es de helle en ware my dan ne gheene pine ende waric oec in hemelrike sonder godlike minne vp dat moghelic ware hemelrike en ware my ne gheene vruechde noch solaes hebdi yet caritaten of godliker minne in v te gode ende tot uwen euenkersten so en dorfdi v van der hellen met vreesen noch ontsien noch veruaren en hebdi dies niet in v so en dorfdi oec vp hemelrike niet hopen dat hem eenich mensche van der hellen vreest of ontsiet dat es sotheit ya in eenre manieren te sprekene want de helle en doet v niet also verre sidi van haer als sy van v besiet v seluen ende neemt uwes selues concientie wel goede ware van binnen dat ghi selue al willens ende wetens ter hellen niet en vaert of en sijt gheuaren met eenegher dooetsonden die ghy an v hebt of weet want nemermeer so en comt de helle hier tot v van daer sy es maer hoedt v wel dat ghy van hier daer niet en vaert daer sy es ghy en dorft de helle een twint niet vreesen maer ontsiet ende vreest v voor die sonden ende voor die quade werken der sonden die v toter hellen bringhen ende leeden mochten ghy seggic noch en dorft oec vp hemelrike niet hopen het en sy dat sake dat ghy hemelrike in hemelrike vor v daer brinct want een quaet mensche die brinct sijns selfs helle met al sinen quaden werken tote in dander helle ende also brinct oec een goet mensche in contra rien hemelrike in hemelrike want waer dat de quade mensche es of in wat steden dat hy comt of gheet of steet of waer dat hy henen wandelt eist dach of nacht altoes heeft hy sijn helle ende sijn quade leuen ende sine verkeerde onsuuer conciencie concientie in hem ya slaept hy waect hy weder dat hijt weet of niet en weet ghelikerwijs dat een mensche een lichamelic wee of eene siecheit in hem of in sijn been of an eenich ander let an hem hadde waer hy hem henen keerde al ghinghe hy toten ende van eerdereke de siecheit ende sine onghesondecheit soude hem na volghen ende also volcht den quaden mensche sijn helle na die in berespene van dooetsonden leuen of die daer eenich ghebot gods vanden x gheboden gods breken want wie dat eenich ghebot gods of der heylegher kerken breect die en houdt ne gheen van allen te rechte als hy sculdich es te houdene want elc ghebot gods of verbot gods of elc quaet dooetsondelic weerc dat de mensche weerct in contrarie gode dat leet de mensche tot inde in de helsche dooet weder dat hijt versteet of niet en versteet want het sal hem noch tijts ghenouch ende vele te saen te weten commen als hy de pine der hellen sonder middel ontfaen sullen ende oec die zware helsche verdoemenesse sullen moeten liden ende ghedoeghen dat onsprekelike helsche torment voor elke sonde ende van elken quaden werke dat de mensche hier weerct daer af sal de ziele alle uren ende in elken oeghenblicke nieywe ende niewe helsche torment ende ellendeghe bitterheit of ontfaen van onderscheede van wandelinghen der gheenre die sijn in gracien ende die in sonden leuen terde capitel ende die ghene die deze twee woorden klein superscript tussen die en nv nv slapen in deemsterheden ende der quader weerelt ende den duuel ende haren bloede ende vleessche volghen die sullen dan ontspringhen want ten lesten oordele gods daer sael elken tsine ghetoent ende gheopenbaert werden dat hem nv doncker ende verborghen es want het heeft nv lichte menich eewelic mensche hondert dusent dooetsonden ouer hem ende in sine ziele ende doet daer toe alle daghe meneghe ende eene ende hy en weets noch en bekennes selue niet noch sy en willens niet weten noch bekennen want de weerelt es alte verkeert ende alte dore ende alte blent tonwetende van gheesteliken sticken maer van eertschen dinghen also elc es ghekeert in sijn natuerlic eyghen ende vp haer goetdinken deen aldus dander also daer in es tfolc alte behendich ende alte subtijl ya hoe dat elc den anderen in in doorgestreept onder eenen sconen schijn valschelic bedrieghen ende verleeden mach want alle daghe so doet die quade mensche een dachuaert tot in de helle ende alle daghe so doet de goede mensche ouermits godlike minne een dachuaert ende oec meneghe dachuaert ende meneghen inkeer ouermits onsen heere ihesm cristum tot in hemelrike ende oec doen someghe menschen die nochtan in gracien ende in godliker minnen leuen meneghe dachuaert tot in den vagheuiere want de helle heeft haer weerc ende haer wise ende tuagheuier heeft oec sijn weerc ende sijn wise ende hemelrike heeft oec sijn weerc ende sijn wise ende sinen toeganc na dat elken min ende meer toebehoert want dootsonden ende quade verkeerde werken dat sojn alle weghen ter helscher pinen waert ende daghelike sonden dat sijn weghen die ten vagheuiere leeden ende minne ende caritate te gode ende tot onsen euenkersten gheoefent dat sijn weghen die te hemelrike leeden want metten eersten afkeere dat hem de mensche van gode keert tot eeneghen dinghen dat eertschs of creature es dat hy lieuer heeft of dat hi meer mint ende met herten vutuerkiest dan gode met dien eersten afkeere so valt die mensche in eenen oeghenblicke in de helle ende also vele ende also luttel alse een mensche dat dijnc met meerder lieften ende met ghenouchten oefent dat hy met minnen beseten heeft daer na verzwaert elc sijn helsche toecommende pine min ende meer vander voergaender gracien hoe sy te vergheefs ghegheuen wert ende hoemen haers nauwe waer moet nemen tuierde capittel ende aldus eist vp dander side in contrarien te merkene metter minne ende metter vutuerkiesinghen gods want inden seluen oeghenblicke dat de mensche gode met herten bouen alle dijnc verkiest of vercoren heeft so wert hi in der seluer uren versekert eewichs leuens ende oec so werden alle sonden verlaten ende vergheuen inder eerster beroeringhen gods daer god sine gracie ende sine eyghene minne sonder middel ende sonder waeromme ende oec sonder onse verdiente ende ouermits sine grondelose ontfaermherticheit alse te vergheefs in ons stort maer nv suldi weten al es dat sake dat dese eerste berueringhe of dese vor gaende inghestortte gracie alse te vergheefs ghegheuen wert ende vut gode gheboren sonder onse verdiente nochtan so en gheschiet dit niet noch en sal oec niet ghescien sonder onse toedoen noch sonder onse mede werken want wy moeten hebbelicheit ende bereescap maken ende moeten oec gode onsen heere bidden om sine gracie ende om sine ghenade dat hy ons ouermits sijnre grondeloser goetheit wille ontfaermen ende dan stort god tons sine gauen ende sine minne in ons vrilic ende wy ontfaense willichlic want al eist dat god sine gracie ende hem seluen ende oec al dat hi gheleesten mach vrilic gheuende es elken die sijns begheert ende behouft nochtan so wilt hijs in oetmoedegher nederheit ghebeden ende van ons aermen sondaren aengheroupen sijn want en hilden wy niet vp van biddene onse heere god en hilde niet vp noch nemmermeer en hout hy vp van gheuene want gods natuere ende al sijn leuen ende al dat hi es dats een eewich milde vutvlieten ende een gheuen want hi heeft hemel ende eerde vervult ende noch uervult alle daghe beede met natuerliken gauen ende met ouernatuerliken gauen ende nochtan en gheeft onse heere niet also gheerne als hem seluen want onse heere gheeft hem seluen altoes sonder onderlaet ende sonder eenich sesceren elken mensche ende allen menschen dien gods ghelust ende begheeren ende die haer herte van vremden dinghen ledeghen ende openen ende die hem dan vrilic keeren toten lichte ende des lichts waer nemen die moghen dlicht ende die minne gods inder zielen ontfaen want dies sijt also sekere afkorting of fout alse dat god leeft waert dat sake dat wy onse herte openden ende onse conciencie ontploken ende ons god ydel vonde van sonden ende van eertscher begheerten hy soude sine gracie ende sine hemelsche ghenade in ons storten ende ghieten want god biet hem seluen na sijnsheit allen creatueren ghelijc waren wy ghelijc toe ghekeert ende gods ghelijc waernemende wy souden ghelijc ontfaen ende ghelijc verlicht werden ende oec souden wi ghelijc in ende vut keeren hoemen de gracie gods ontfaet in menegher wijs ende hoe sy meest ghelaten werden dicwile die meest gracien ontfaen v capittel want someghe menschen daer ic eer of seide en nemen des lichts n doorgestreept als regelvulling noch gods een twint niet ware maer sy sijn te male vutghekeert vanden lichte ende sulke menschen ontfaen dlichte ende keeren haer aenschijn weder van den lichte ende sulke ontfaen dlicht der gracien ende behoudens nauwelic ghenouch om dat sy dlicht der gracien so lauwelic oefenen daer omme en smaect hem god niet ende sulke andere die keeren hem neerstelic ende innichlic tot dien lichte ende daer omme werden si verlicht ende ontfaen grote ghenade ende sulke ander menschen die en werden niet alleene in hen hem seluen van gode verlicht maer si ontfaen dlicht der gracien tot ander lieden behouf ende also verlichten si ander menschen voort want welke menschen die vten aenschine der minne verlicht werden ende den ghenen die godlike minne inden gheeste ghetoent wert of es dat sijn die ghene die voort verlichten maer tot desen hoghen godliken lichte so gheraken luttel menschen want daer en can noch en mach niement met hem seluen toecommen noch gheraken het en werde hem ghetoent van bouen ouermits driheit vter eenicheit want meerct gheliker wijs als ic thans vorseide dat de sondare ende die ghene die in sonden gheuallen sijn niet weder vp en moghen staen van hem hen seluen noch oec ghelikerwijs alst de waerheit es dat alle menschen die ye gheworde of emmermeer werden sullen niet van hem hen seluen als van hem seluen hen en connen noch en moghen verdienen die alre minste ghenade die god ye mensche dede siet aldus en can noch en mach ne gheen mensche noch oec alle creatueren ten hoechsten godliken lichte noch ter ouerster ouersten r superscript ghebrukeliker minnen gods niement met hem seluen gheraken noch vertaken het en worde hem sonder middel van gode ghetoent ende in daenschijn der bloeter minnen gheopenbaert ya hoe diepe of hoe verborghelic dat een mensche in gracien met gode sijn mach nochtan en mach hi noch en moghen wy met middele der gracien noch oec met al onsen goeden werken niet gheclemmen bouen gracie want ic sette also dat dat sake sy dat een mensche an hem hadde alre menschen duechden ende alre menschen helicheit ende alre menschen oefeninghe ende haer goede werken ende dat hi daer toe also claer saghe ende scoude met sijnre inwendegher verstannesse als alle menschen tsamen in redeliken lichte gode ye bescouwen mochten nochtan en soude hi niet een sensadekin groet noch connen noch moghen weten wat dat godlike minne in haer seluen es hy en worde in minnen met minnen verheuen ende tot eenicheden ghetrocke ende oec bouen ende buten onse seluesheit ende door doer alle ghescepen licht moesten wy gheleet ende uerwandelt werden vander eenre claerheit in die ander claerheit dat es dat wy gheleet souden moeten werden met eenen lichte van gracien tot eenen doorschinenden lichte der glorien gods maer so de mensche hogher ghetrocken wert ende so hem meerder dinc ghetoent wert ende so hy meer ende meer gods ghesmakende es so hi hier bi so vele te dicwijlre allendegher ende aermer vp hem seluen ghelaten wert ende dats wel recht want ons heeren alre liefste vrienden ende die alre doorstreepte h als regelvulling hoechst waren in minne die hebben hier alre meest doeghens ende lidens ghehadt vp eerderike ya onse heere ihesus cristus selue ende oec alle die ghene die hem in vulcommender aermoeden ende in vulmaecten state van minnen na gheuolcht sijn die hebben alremeest angheuochten gheweest ende noch so hebben ons heeren alre liefste vrienden ende sine hoechste vutuercoren gheminde alre meest allendicheit vp eerderike maer al es dat sake dat wy vanden hoechsten minnaren gods noch van den ouersten chore der inghelen niet en sijn so laet ons doch sijn ende daer na staen dat wy van den nedersten ten hoechsten waert gaen vp dat wy doch mochten sijn van ons heeren minsten knechten ter nederster tafelen ende ter grofster spisen sittende in sinen houe vergaue god dat wy also ghetrouwelic hilden sine wet ende sine gheboden ende oec also gheoersaem waren der helegher kerken dat wy van sinen minsten huerknechten ende ter alre nederster tafel in deeweghe leuen metten nedersten chore der inghelen sitten mochten daer ons onse heere ihesus cristus dienen ende voor ons liden sal want noch meer noch min so vindic dat die heleghe kerke heeft drie principale state in deerste dat es sedelic leuen der helegher kerken metten gheboden gods dander dat es een gheestelic ynnich leuen met verlichten verstannesse kerstens gheloefs dat derde es een godlic leuen in ghewesender minnen met verheuenen crachten in eenvuldegher vryheit met bloeten ghesichte gheoefent ende dit in nedere gront oetmoedicheit ons selfs beseten hoemen metten gheboden gods vulbringt den wille gods ende hoe quaet dat es ongheorsaem sijn vi capittel maer van desen alre sonderlincsten leuene so en willen wy nv niet meer spreken noch reden roden maer wy willen rechten uoert gaen vp onse vortste materie metten x gheboden want dat es een ghemeen reghele daer wy alle toe ghehouden ende verbonden sijn van gherechtegher wettegher scout moet elc mensche de x gheboden gods gheheelic ende alte male sonder breken houden die deeweghe leuen ende die glorie gods s van gods superscript wilt bescouwen die ghene die gode minnen alsic eer sprac ende vut uercoren hebben te minnen bouen alle dijnc ende oec de x gheboden staan er wel puntjes gods ende der heylegher kerken dat nieywe testament ende dat oude testament beede tsamen vaste vaste in haer herte hebben begrepen te houdene ende die dat uervolghen ende hem seluen altoes pinen te veruolghene naest haer macht met duechden ende ouermits goede penitencilike werken dese sullen scouwen de glorie gods ende si sullen sien die bliscap die nemmermeer enden en sal want wie ghewaerlic gode mint ende sine gheboden met herten begrepen heeft ende begrijpt te houdene die menschen hebben begrepen den wille gods ende si sijn toegheuoucht ende vereenicht metten wille gods want dat es gods wille ende sine wet ende sine ordinancie dat wy vaste ende ghetrauwelic houden sine gheboden daer omme heefse ons god ghegheuen ende gheset vp dat hy wilt ende begheert dat wise houden want dat es gods wille dat wy laten dat hi verbiet ende dat wi doen dat hi ghebiet want daer met gheraken wy den wille gods alse wy willichlic doen ende laten dat hy ghebiet ende verbiet so behaghen wy seker gode behaecht v god ende sine ghebode ende wy die vaste int herte begrepen hebben van binnen ende daer na leuen met goeden openbaren werken van buten ende wie dat dan eenich ghebot breect xxx mi woord doorgestreept die doet ieghen den wille gods ende oec ieghen sijns selfs salicheit want daer omme gaf onse heere god adame een ghebot ende oec moysesse ende den kinderen van israel de x gheboden om dat hy wilde ende begheerde dat sise hilden ende daer met te hemelrike ende ten eeweghen leuen souden commen want om dat lucifer dede ieghen den wille gods daer omme wert hi een duuel ende want hy contrarie gode dede so wert hy verstoten vten hemelschen paradise ende om dat adaem in den appel beet ende gods ghebot brac ende in ongheorsaemhede ieghen gods wille dede daeromme wert hi oec verstoten vten eertschen paradise ende oec al dat na hem commen soude ende van natueren quam dat viel met hem ende in hem also zwaren val dat dien val binnen twee ende vijftich hondert iaren lanc nye mensche te hemelrike en quam noch commen en mochte voor dies maels dat onse heere ihesus cristus ghewarich god ende mensche selue dien val ende die abolghe vprechte met sijnre bitter dooet tusschen sinen hemelschen vader ende menschelike natuere ende die grote iammerheit dat al die weerelt ter hellen varen moeste voor den tijt der gracien dat quam al toe om eenen appel bete ende wat ghelach onsen heere an eenen appel bete ende hi heeft doch alle dijnc ghemaect ende vorsien tot des menschen behouf ende tot sijnre nooet ende daer toe wilt hy selue ons eyghen sijn trauwen het en was niet alleene om den appel bete maer het was vele meer om adaems ongheorsaemheit want hi gods eerste ghebot brac ende oec meer gheuolchsaem was der minnen ende der liefden die hy toten wiue hadde ghelijc dat noch menich doet dan te gode sinen ouersten sceppere want wie dat eenich dijnc mint bouen gode of meer dan gode of ghelijc gode die menschen aenbeden alle gader afgoden want wie dat an eenich dijnc meer sijn herte leghet dan an gode of wie dat an eenich dijnc of in eenich dijnc meerder ruste of eertsche vleesschelike ghenouchte in creatueren suket dan in gode die menschen en minnen gode twint noch deel want de godlike minne moet al uerwinnen ende uerweghen dat gode yet contrarie of onghelijc sijn mochte salt minne sijn hoemen gode minnen sal vut alder herten ende vut alder zielen ende vut al onser ghedachten vij capittel want sullen wy of wildi den eersten ghebode gods laatste letter verhoogd daer alle de ghebode gods in bestaen ghenouch sijn gode te minnene vut alder herten ende vut alder zielen ende vut al onsen ghedachten ende oec onsen euenkersten ghelijc ons seluen of ghelijc mi seluen daer behoort grote neerstachticheit ende ynnicheit toe ende oec behoorter grote bescheedenheit ende grote afghescheedenheit toe want elke maniere van minnen heeft haer sonderlinghe wise ende haren sonderlinghen vpganc vuiltje ende vutganc deen bouen dander meerct de minne van alder herten die vulbringhen wy hier in dat wy gode meer minnen dan ons seluen of eenich dijnc ende bouen al dat de weerelt binnen heeft vuiltje ende oec aldus sal ons cristus bloet ende sijn vleesch vuiltje ende die hertelike liefde die wy tot cristum hebben ende die cristus tot ons heeft trecken van alre vremder creatuerliker liefden deser weerelt eist dat wy die passie ons heeren ihesus cristus met innegher herten ouerdijncken ende gode meer ende bouen al minnen dan ons seluen dese eerste minne vut alder herten moeten alle menschen van node hebben want wy sijn gode meer sculdich dan ons seluen want al dat wy sijn dat sijn wy vander ghenaden gods als paulus spreect dander minne te gode waert vut al den crachten onser zielen die es noch ouernemelikere ende noch gheestelikere dat es dat wy gode niet alleene en sullen minnen meer dan ons seluen maer wy sullen puerlic ende ontweevuldelic de eere gods souken ende meenen in al onsen werken beede inwaert ende vutwaert sonder ons seluen yet daer in te soekene noch an gode noch an gheene creatuere want sente pauwels spreect echter dat caritate en soucht des haers niet ende onse eeneghe heere ihesus cristus sprac selue te vergheefs hebdi ontfaen te vergheefs suldi weder gheuen want wie of wat menschen die puerlic ende vrylic de eere gods soeken in al haren werken dat es een beghinsel ende een fondament alles gheestelix heylichs leuens maer die derde minne te gode vut al onser ghedachten die es noch bloetere ende noch eeneghere ende oec noch meer inwaert leedende tot eenicheden wert staat er een afk die god in hem seluen es ende dats te verstane dat wy niet alleene louelikerwijs te gode gheuoucht en sullen sijn met allen dinghen maer wy sullen metten innersten ons gheests te gode gheuoucht ende vp gherecht staen met allen dinghen door alle dijnc ende also sullen wy ons seluen vutwerken in die minne die gods es of na die minne die god ende eewich es dese menschen suldi weten werken ende minnen hem seluen vut al haren ghedachten die gode so ouernemelike groet ende so onbegripelike hoghe ende so ouerweert achten in haer herte dat si gode hoe lof noch eere noch werdicheit en conen ghegheuen noch ghebieden noch dat sy gode noch die heleghe onsprekelike drivuldicheit gods hoe noch in welker wijs noch in gheenre wijs en connen gheaenbeden van groter eeren die sy gode gheionnen ende van onmanierliker werdicheit die si te gode hebben ende draghen beede dach ende nacht want die ghene die gode hoe en weten minnen noch ne gheene wise noch maniere van loue go des en connen ghehouden noch weder houden dat sijn de sekerste manieren gods want sy crighen ende wedercrighen ende in elken oeghenblicke so willen sy hem seluen vut oefenen ende vut werken in die minne die god es daer sy met onendeliken crachten ende met wallender begherten staen vpgherecht ende inghekeert vooer die onendelike ieghenwordicheit gods ende daer omme vallen dese menschen die des gheuoelen ende ghesmaken dicwile in groten storme ende in steerker herteliker qualen van minnen want sy sien wel met claren ghemerke van binnen dat nyegherijns ghewareghe ruste en es te hebbene noch te soukene nochoec splitsen te vindene sonder in gode alleene daer wy met ons seluen noch met al onsen doene niet toecommen noch gheraken en connen nochtan so hebben alle goede menschen die gode ghewaerlic minen deser hoechster minen vut alder ghedachten emmer yet in hem hoe dat sijs alle niet gheuoelen noch en verstaen het en es oec gheen noet dat alle menschen thoechste verstaen moeten maer dies es elken mensche noet dat hi bouen alle dijnc minne ende oefene eenen god vanden anderen ghebode ende hoemen zweeren mach sonder sonde ende vander ghierich der bisscopen landekene ende ander rechteren dachste cappitel hier na volghet dander ghebot gods du en sult niet zweeren in dijn spot noch du en sult den name dijns heeren noch dijns gods niet te vergheefs noch ydelic inden mont nemen dit es allen menschen verboden vp doordeel ende vp de helle of ten alreminsten vp tvagheuier dat wy sonder grote noet noch sonder groten oorboor noch oec sonder bedwanc vanden gheesteliken rechte of oec vanden weerliken rechte ni doorgestreept als regelvulling niets niet zweeren en sullen ya noch letter noch vele noch cleeyn noch groet so en moghen wy anders niet zweeren sonder mesdoen noch sonder sonde het en ware principalic om eenich dijnc van desen drien die ic thans vorseide om groete noet uwe selfs oft om sonderlinghe oorboor ofte noet uwes euenkerstins of om dat ghyer toe gheroupen of toe bedwonghen wort van des rechts weghe dat vanden ghemeenen lande van gods weghen gheset ende ghewillecoort es maer men maer heden des daghes vele rechts superscripts beede int gheestelike recht ende oec in dweerlike recht vp sommen van ghelde te gheuene dat ne gheene gherechticheit in hem seluen en es ende het es te vreesene dat dit recht datmen vp sommen van penninghen set ende oec om daer mede tfolc te dwinghene dit es al in meest toecommen ende noch commet zeere toe van ghiericheden om dat sy so gheerne winnen ende so zeere na tghelt ende naden ongheualleghen pennijnc staen sy so nouwe ya beede die ghene die dweerlike recht ende tgheestelike recht antieren souden dat hem someghen niets niet en rouct noch en achten hoe scandelic of hoe oneerlic vp dat eeneghe verwe of ghedaente heeft van gherechticheden inden schyne van buten dat dese meyeren ende dese landekene die de bisscoppen ende de lants heeren setten de aerme lieden achter doorpe herwert daerwaert plucken ende roeuen want hem en rouct als te vreesen es hoe sijt den lieden met harer scalcker behendicheit ghenemen moghen ya weder recht so onrecht het es hem al eens vp dat sijt hebben sy roeuense iammerlic want verbuert een mensche vi scellinghe sy nemen hem xx scellinghe ende verbuert hi xx scellinghe si nemen hem x pont ende heeft een arem mensche recht sy makenre onrecht af maer heuet de rike man onrecht sy maken al recht ende scone voor der menschen oeghen daer sy noch zwaer oordeel ende elsche pine of ontfaen ende hebben sullen want die ghene die nv werlic eerscap ende gheestelic heerscap beseten hebben bouen tghemeene volc ende dan daer in niet wettich noch gherecht en sijn den aermen als den riken elken teenre gheliken wee we haren zielen ende haren liue dat sy yet gheboren waren of ye heerscap vercreghen want die gherechticheit gods ende dat veruaerlike oerdeel gods sal hen evt hem noch so na sniden in haer ziele ende door haer ziele dat hem gruwelen sal ende gruwelen mach dat sy ot rechtes rechters worden of ye gheboren waren want sy heeten rechters ende sy sijn crommers seker het es scade ende iammer datmen eeneghen man ouer gheestelic recht sedt of ouer werlike vonnessen laet sitten die na ghelt of na eertsche rijcheit staen ieghen die eere gods of die men met eeneghen ghiften versmeeken of verblenden mach ieghen recht die varen alle ten helschen cauderone waert want die bisscoppen ende die lants heeren die souden van rechte goede wetteghe lieden die sy wisten of vernemen consten dat sy die gheboden gods hilden in ambachte ende in meyerien of in dekenien setten maer dies en doen sy som twint noch deel maer also sy selue sijn ydel ghierich loes onwettich ende ongherechtelic leuen ende hem seluen qualic regeren na den gheboden gods ende der heylegher kerken siet also setten sy ende beuelense anderen quadien ende onwetteghen verkeerden menschen voert haer regiment ende haer meyerie alse waerbi dat hem en rouct hoe tfolc gheregiert es of hoe dat sy de zielen berechten of in wat manieren datmen tfolct coriggiert daer en gheeftmen lettel of niet omme op dat si vele ghelts te houe bringhen ende vele ponden want bringhen sy vele scilden te houe so hebben sise in werdicheit ende in loue also moghen sy in dander iaer deken ende meyers bliuen so wee harer zielen ende haren liue die om tghelts wille achter laten varen seenden of die daer omme corigeren dat sy vele souden beiaghen men seghet dat de lans heere rechten ende dat de bisscoppen ende tgheestelike volc de leeke lieden van harer ongherechticheit ende van haren sonden souden berespen ende corigeren maer dies en doetmen niet diet wel besiet maer nu dijnct seker alst waerheit es dat sy van bouen tot beneden deen den anderen roeuen ende corbelgeren want de paeys hy beghint an sijn bisscoppe ende de bisscoppen beghinnen voort an haer prochyane ende de landekene die beghinnen an dleeke volc ende corbelgerent iammerlic ende scandelic na gaen sy den lieden met dinghene ende met ringhene eer sy hem den ongheualleghen penninc vter borsen gheiaghen connen want het schijnt ware een mensche verbannen ende uerwaten die penninc soudene goet man maken ende al haddi oec den galghen verdient de penninc maectene des meyers vrient van iare te iare so halen dese landekene haren ceys ende haer renten van den aermen volke so trecken sy groet vten lande tot des bisscops houe waert maer de sonden ende de quaetheden ende doncuusheit daer de lieden met omme gaen noch douerspel noch donwetticheit noch de quade sondelike ontamelike heede daer by na nv dat volc al ghemeenlic met omme gheet ende daer god onse heere wilen eer in doude wet een lantscap omme gheplaecht ende verdeerft soude hebben dit en mindert niet wat vuiltje sy seenten ende roeuen ende ceyseneren of corbelgeren de quaetheit noch de sonden noch donwetticheit noch de scandelike ontamelike heeden daer bi na al de weerelt met omme gheet dit en mindert lettel of niet ende wat datmen zweert of hoe smadelic of hoe scandelic dat men den name gods ydelic inden mont neemt of datmen die gheboden gods altoes ende alle uren openbaer breect dies en achtmen twint noch deel vp dat sy tghelt hebben al gheheel want vp den penninc ende vp dongheualleghe ghelt ende vp eertsche rijcheit daer heeft bi na alde weerelt haer oeghe ende haer intencie vp ghesedt ende dats de sake ende de waeromme dat de meyers ende de landekene de aerme lieden also ontfaermelic plucken ende roeuen dat es al om tghelt want ic vreese sy hebben lieuer dat haer ghelt ende haer forfeyten meerderen dan sy minderden ende dat de lieden noch qualiker ende onweteliker leefden dat hadden sy seker lieuer dan leyder als te vreesen es in dien dat sy ghelt hadden hem en rochte wanen dat quame of hoe sijt vercreghen eist van sonden so van anderen feyten het es hem al al eens weder recht so onrecht ende dit es een prueflic openbaer teeken dat sy alle die also doen quadien sijn die hem also van binnen gheuoelen ende al sulker voeren pleghen dat sy meer tghelt souken dan de eere gods of salicheit des volcs hoe ofte in wat manieren dat sy de lieden te rechte ende met crachte ende met machte vten sonden mochten ghebringhen ende ghesetten dat soude al haer weerc ende haer vorwoorp ende al haer afk onzeker meeninghe sijn van bouen tot beneden hoe datmen tfolc vten sonden ende vander onwet daer sy in ligghen ter wet gods waert ende ten gheboden gods waert souden trecken maer des en doen si niet niet want wie dat ghelt of eertsche ghiften mint die en can emmer de eere gods noch salicheit der menschen noch oec sijns selues salicheit en can hy niet ghesouken te rechte ende dat es een teeken segghic noch dat sy alle die also doen quadien sijn ende oec alle ten helschen putte ende ter eewegher verdoemenesse waert varen die grote prouende ende heerscapie ende hoghen staet begheeren ende souken om hem seluen of om eertschen iet ghewin want ic seg v vp mijn ziele ende vp mijn deel hemelrijcs wie of wat mensche die heerscapie behorlic of deen bouen dander begheert te sine hy es alleene weert vor gode datmen hem name ende datment den ghenen gaue dies emmer niets niet en begheeren noch en willen ende alre eertscher dinghen onachtsaem sijn ende gode ende eeweghe dinghen ende onsen heere ihesum cristum alleene groet achten ende weghen in therte want ic wil v proeuen wildijt merken ya in vele manieren dat heden daechs alsmen scrijft mccclviii de bisscoppe ende de landekene ende die ghene die dweerlike heerscap ende oec gheestelic heerscap besittende sijn luttel anders niet en souken dan ghelt of vpdraghende houerdeghe eere der weerelt want ware dat sake dat de princen ende de lants heeren selue goet ende gherecht waren so souden si minnen die gherechticheit gods ende die gheboden gods ende also souden sy hem voort pinen te settene gherechteghe wetteghe lieden in haer ambacht ende in haer meyerien ende te hans als sy vernamen of vernemen consten dat sy eeneghen mensche eenen penninc wert onrechts daden so souden sise af setten ende doent hem hen vieruout ghelden want een rechter die ieghen trecht weerct hy verdient bat der galghen dan die dief ende des ghelike mach men oec wel segghen vanden bisscoppen die noch hogher gheset ende verheuen sijn bouen dweerlike recht in tgheestelike recht ende daer omme sal haer val oec zwaere sijn en doensi niet noch en sijnsy niet dat sy sculdich sijn te sine nu meerct want ware oec dat sake dat de bisscoppe ende prelaten der heylegher kerken gheen ghelt en sochten noch gheen eertsche dinghen en begheerden ghelikerwijs dat si wilen eer en daden ende sy daer toe sochten ende begherden bouen alle dijnc de eere ende den lof gods ende oec salicheit alre menschen ende al haers volc seker so en souden sy haren volke noch in haer bisdom setten te regeren den quaetsten deken noch den oneersaemsten persoen die de bisscop in sijn dekenie heeft maer hy soude hem setten eenen goeden bescheedenen gherechten wetteghen eersamen persoen by ghetughenesse sijnre ghebueren want al sette hy den wettichsten die hy vonde in al sijn dekenie daer hy nv den quaetsten sedt nochtan sout noch al besich wesen ende des ghelike machmen oec segghen vanden landekene want waren sy dat sy sijn souden dat hem verre ende diere es ende sy de eere gods ende der menschen salicheit minden ende sochten ende dat sy eertscher dinghen noch des ghelts niet en rochten ende dat sy daer na leyden al haer laghen ende al haer strecken hoe ofte in wat manieren dat si tfolc vten sonden ende vander onwet mochten ghetrecken ende dat sy daertoe aaneen den lieden gauen raet ende daet ghelikerwijs dat si sculdich waren te doene ende ghelikerwijs aaneen dat sy willen souden datmen hem hen dade hadden sijs noet siet also souden sy van rechte elken mensche die hem voren quame gheraden te haren besten dat ware der landekene recht superscripte e dat sy den lieden souden setten bescheedene penitencie vor haer sonden ende oec souden sy van rechte lieuer hebben dat elc mensche willichlic openbare penitencie dade ende doen woude vor haer sonden dan dat si hem gauen of gheuen moesten dusentich pont grote ieghen haren wille ende ieghen haren danc ende aldus waert al goet dat sy daden maer nv en souctmen anders niet dan ghelt ende ghelt ende al claer daer symonie ende daer omme eist oec dicwile van bouen tot beneden al quaet dat sy doen want het schijnt datmen heden des daghes ne gheen dijnc noch ne gheen prouende noch gheestelic goet der helegher kerken vrylic noch puerlic alse te vergheues om gode en gheeft ic hebs emmer lettel of niet in minen tide vernomen gode ontfaermes maer ic hoerde selue eenen landeken segghen een iammerlic wort het deert mi noch in mijn herte dat sy vele lieuer hadden ende hebben datmen sbisscops houe brochte eenen groten of twee dan datmen eenen mensche tweewaerf of driewaerf sijn penitencie om de kerke liete doen ya ende es dat sake dat de lieden willich ende bereet sijn haer penitencie te doene so setten sy den aermen lieden also onbescheedene penitencie of als xxiiij milen van hier of also verre om de kerke te gane dats aerme lieden niet wel en consten toe ghebringhen die hem daghelix gheneeren moeten ende aldus en can ic niets niet ghemerken dat menre van bouen tot beneden anders yet dicwile in souct of iaghet dan ghelt ende ghelt of dat eene ghedaente heeft van symonien ic en oordeele niemene nochtan dar ic wel der waerheit lien ende dit prueuic ende ghetughic met hem seluen want die cleergie spreect alst waerheit es ic lijts met hem hen dat al dat goet dat der heylegher kerken ghegheuen ende ouerghedreghen es dat dat altemale es vry offer ende vry goet ende daer omme so soudemen prouende ende gheestelic goet der heylegher kerker sic puer vry willichlic ter eeren ende ten loue gods alse te vergheefs weder gheuen van symonien diemen begheet inden cloesteren ende gods husen ix capitel het schijnt ofmen de prouende in gods huse ende in cloesters om gode gaue maer namaels betaelmen al tghelach ghelikerwijs dat men in anderen tauernen doet maer dies en dijnct mi den ende in eynde niet goet datmen de prouende om gode schijnt gheuende ende maect den den lieden den waendi waers ende maect den liede waen wijs waer ende dat sy den peper ende de sauce ende die grote pitancien groffelic na betalen moeten ya van vriende te vriende so moetmen elken laeuwere na den sede des cloesters ende na haer betamen of men soude de kinder weder behendelic thuus waert senden danen dat sy quamen ende seiden daer toe segghen openbare dat sy niet abel ter oordenen en waren ende dit dijnct my altemale perseme ende comescap ende puer symonie des dar ic vor gode wel lien die ghene die alsulker voeren pleghen het dijnct mi al quaet daer sy bi leuen men dade ende gaue een dijnc puerlic ende vrilic ter eeren ende ten loue gods also lief ende also willichlic den aermen als den riken sonder eenich ander vpsien van weder gbeuene sic ofmen liet varen te male maer hier en es gheen segghen noch gheen verbeteren noch oec ne gheene uerwandelinghe toe wat datter eenich mensche in alde weerelt toe doen of segghen mach dat en helpt niet een caf god en doet selue bi groter plaghen ofte ouermits sonderlinghe teekene van miraculen want tgheestelike volc es van bouen tot beneden alte verre ende alte wide van sinen oersten sic oerspronghe ghegaen ende daer omme salt god schiere deen metten anderen moeten verslaen of het sal de duuel met allen werden want alle quaetheit die sijn by na ten hoechsten ende ten ouersten commen dat sy emmermeer commen moghen ya beede in oordenen ende buten oordenen want elc trect hoden sic des daghes den anderen ter quaetheit ende tondochden waert ende leiter yement den anderen te gode en te duechden of sijnre eewegher salicheit waert want die tfolc alre meest souden wisen ende leeren dat sijn die ghene diet met haren quaden leuene alremeest verkeeren de lants heeren die twerlike recht souden houden in sinen staet die sijn verkeert ende quaet douermoedicheit der lieden es alte groet de wijfs sijn alte stout ende alte bout oncuuscheit es al ghe meene ouerspeels achtmen cleyne caritate die es vercout der helegher leeringhe zeer veroudt ende theyleghe leuen dat sesseert maer die duuelsche prince die regneert die clergie die dooelt ende diueert ende symonie die domineert in oordenen dies seker sijt es lettel anders dan discort ende hat ende nijt ende bi na alle propritarise ende onghemeyne ende daer omme es haer leuen al onreyne ende hoe soude onse heere god der weerelt quaet of onse sonden moghen ghedraghen of sijne grote ghenadicheit en dade hy en soude schiere vp der stede deen metten anderen plaghen gheliker wijs dat hy wilen eer in doude wet dede van sweren quade ede hoe quaet dat es dtiende capittel wrake men noch de sonden ende de quade heede diemen sweert let vor let ende na gherechte loeye des auden testamens openbare ic houtter voren dat beter ware want ieghen eenen heet diemen dan zweeren soude namen eenen mensche daer omme sijn lijf men zweerter nv hondert dusent des daghes det en es gheen blijf want waert dat sake dan men eenen mensche in eene stat of in een dorp om eenen quaden heet na gherechte wet ende loeye des ouden testamens let ende lijf name het en soude dan vortmeer te rechte niement van anxte noch van vreesen dorren zweeren vergaue god datment dade end nv also in tghemeene diende ende ic selue deerste ware ter eeren gods want hoe de sonde ghelaten worde al waert oec van anxte of van vreesen nochtan waert goet het mochte namaels godlike minne ende ouernatuerlike gracie werden want na gherechte wet ende loeye ende na bescreuen recht ende oec na doude wet daer alle gherechte loeye vut comt ende commen es siet so soudemen eenen mensche al noch thans sijn lijf moghen nemen vp der stede metten ghemeenen lantrechte die eenen quaden ontameliken scandeliken heet zwoere waert dat die ghene die de ghemeenheit regeren mits wetteghe redene so ordineerden na dat hem vanden rechte die macht verleent es ya also oec die dat eenich ghebot gods openbaer breket hy heeft thans der dooet verdient ende sijn lijf verbuert na lant recht ende na keyserlike loeye so mochtmen hem thoeft ofslaen of sijn lijf nemen brake hy eenich ghebot gods ofte zwoer hy eenen quade lachterliken blasphemeliken heet ende dit es al te verstane waert dat so der ghemeenheit best diende end die ghene die de macht hadden so ordineerden ya seker so sou demen nv meneghen ende eenen sijn lijf moghen nemen maer sy soudens hem dan herde wel hoeden die nv met quaden heeden omme gaen ende onsen heere ihesus cristus bi na telken worde dat si spreken in smaden ende in spotte onwerdelic en ontamelic sine wonden uerwiten ende in sots wisen alse om niet telken worde den name gods ydelic ende te vergheefs in den mont nemen dese mochtmen alle doden seg ic noch ya na gherechte wet ende loeye na dat verclaert es ende die ghene diet so dade na gherechte gherechticheit ghelikerwijs dat men in doude wet plach ende oec onse heere god de sonden ghewroken woude hebben vp der stede sy en souden ne gheene sonde daer an doen al dadement noch ghelikerwijs datmen in doude wet plach maer het ware aelmoesene ende wel ghedaen ende oec loenlic datmen also gherechtticheit plaghe ende quadien vanden weghe dade vp datmen altoes meere ende meer quaets in alle manieren dat ieghen die gheboden gods gheer sic beletten mochte want onse heere god wilt ende begheert datmen wreke ende gherechticheit pleghe ouer die ghene die sine gheboden breken ende qualic willen want alle wet ende loeye ende gherechticheit die es van gods weghen ende vter gherechticheit gods ghesedt of anders en waert negheene gherechticheit ende daer omme wilt onse heere selue datmen gherechticheit pleghe want alle gherechticheit principalic vut gode onsprinct ende comt ende commen es want hoe ontfaermhertich of hoe ghenadich of hoe goedertieren dat god es worden na bewisinghen des nyewen testaments der heylegher kerken ende al es dat sake dat god es mensche worden om des menschen wille ende vor ons aermen sondaren ghepassijt ghecrucet ende ghedooet ende ghestoruen nochtan en es sine gherechticheit niet ghemindert in hem seluen al toent hy nv meer sine ontfaermherticheit an ons dan hi wilen eer in doude wet plach dit sal ons noch namaels te al te zwaren scandeliken uerwite commen so ons god meer goets ende meer eeren ende trouwen ghedaen heeft ende wy dies hem he doorgestreept danckelic gheweest hebben ende sine wet ende sine gheboden superscripte e boven de o te broken want al es god ende die heleghe kerke ende oec onse heere ihesus cristus ghenadich alden ghenen die wel willen ende haer sonden laten want die sullen ontfaermherticheit ende ghenade vinden in die wonden ons heeren ihesu cristi al te ouervloedich ende alte onsprekelike groet maer al es die heleghe kerke ghehadich sic vor die ghene die wel willen nochtan en setse die gherechticheit gods niet af noch en mindert van den ghenen die sonde doen ende qualic willen ende die gheboden gods breken ende met quaden ontameliken heeden den name gods ydelic inden mont nemen siet daer ouer wilt onse heere god datmen wreke ende rechte ende men macher wel ouer rechten na gherechte loeye als ouer eenen dief of noch bat dan ouer eenen moordenare ya alst der ghemeenheit also profitelic ware end gheschiede na der leeraren sentencien so machmen rechten ouer die ghene die scandelic ende blasfemelic zweeren want sy pinen hem gode lachter ende onwerde te doene ende also verre alst in hem es so doen sijt ende lants heeren coninghen ende grauen ende alle die ghene die keyserlike loye besitten ende beseten hebben ende ouer al sulke quadien die met al sulken heeden omme gaen niet en rechten noch en wreken gods hadden leet ipv hadden an hem die lants heeren mesdoen zeere ende god salt hem heeschen ende ende uerwiten ten lesten daghe des oerdeels want sijt weeren mochten na keyserlike vonnesse ende loeye ende en hebbens niet ghedaen trauwen dat comt daer bi het soude hem seluen te na haren velle gaen want de lants heeren zweeren selue ende sijn selue quadien ende onwettich ya papen ende cnapen canoncken moncken ende nonnen dit gheet al met quaden heeden omme ende ten helschen ketel waert want hoe lichtelic datmen zweert of den name gods ydelic inden mont nemt sonder groten oorboor als ic eer seide of sonder bedwanc dat es al gader ghebrec ende sonde der hellen of des vagheuiers of biechtens weert emmer deen van drien hoe lettel dat sy of hoe cleyne het sy want die zweert biden ouden tune of bi sinen messe of bi sinen ouden scoen of bi sijnre moeder ziele of sijns vaders of bi uwes selfs ziele of bi mijnre trouwen of oec bi eeneghen dinghe dat god niet en es of dat beneden gode of onder gode es of dat minder es dan god hy mesdoet zeere ende dat selue es rauwes ende biechtens ende vagheuiers ende weenens ende penitencie weert maer al zwoerdi bi eeneghen dinghen onwetens dat v vten monde voere eer ghijt waert wist dat ware lichte ver gheuen den ghenen die de vreese gods int herte ende in daenschijn harer conciencien draghen r superscript ende die oec om al de weerelt biden minsten dinghen niet en zwoeren met vorsienicheit dat de weerelt binnen heeft maer die ghene die zweeren bi gode iaet bi gode neent ende aldus den name gods ydelic inden mont nemen dese zweeren bi al dat god selue es ende oec bi allen dinghen die god niet en es ende dese en moghen niet hogher zweeren dan bi gode want god es een ende al ende die ghene die aldus dicwile van quader ghewonten bi gode of bi onser vrouwen of oec bi eeneghen sant of sanctinne of bi allen heleghen zweert deser menschen noch al sulker lieden en onsculde ic noch en can ic een niet ontsculdeghen na mine concientie noch na mijn cleyn verstaen van dooetsonden maer ic soude hem gheerne mijn herte bloet deelen ter eeren gods ghelikerwijs dat ic alle daghe doe ende begheere vp dat icse van sonden ende van quaden heeden te gode waert ende tot cristum mochte ghetrecken maer van dooetsonden en can icse niet ontdraghe die dicke van costumen bi gode zweeren ende dan eens of tweewaerf des iaers met cleynen rouwe ende met lettel vreesen te biechten ende vor den priester commen ende segghen heere ic hebbe ghelogen ende ghezworen ende en weet niet meer vracht mi voort maer si en segghen niet dat si xx waerf of xxx v vp eenen dach lieghen ende zweeren ya licht sulc c waerf vp eenen dach ende dit ende des ghelike ende vele ende ghenouch datmen hier toe segghen mochte dit willen si algader met corten worden vertellen dat sy al diaer ouer mesdaen hebben ende dadt also tusschen onsen heere ende hem vergheuen es maer nochtan souden sy cume connen versinnen hoe of wat dat si ghisteren ieghen onsen heere mesdaden trauwen hadde hem een mensche of haer euenkersten also vele mesdaen alse wy daghelix ieghen onsen heere ende onsen god doen wi soudent vele nauwer rekenen ende oec vele hardeliker vergheuen maer onse lieue heere god hi es ghenadich ende goedertiere elken mensche die sijn sonden ende sijn zweeren te male laten ende begheuen wilt want anders en can ic niet verstaen dat biechte sy voor gode van den ghenen die ontamelike ede sweren hoe quaet dat si sijn xi capitel regelvulling maer die derde paertye daer ic eer af seide die en zweeren niet alleene bi gode noch bi allen heyleghen gods maer si zweeren noch dispiteliker ende noch dieper ende ontameliker dat sijn die ghene die daer zweeren bi den wonden ende biden bloede ende der dooet ons liefs heeren ihesu cristi ende cume eenich let an onsen lieuen heere ihesus cristus laten te verzweerene ende dese menschen sijn altoes in dooetsonden ende al haer leuen ende al haer wadelinghe sic es dooetsonde ende telken woorde dat si so dispitelic zweeren wetelic ende willichlic so doen sy dooetsonden ende also verniewen si alle tijt haer helle ende haer quade verkeerde leuen ende ouer al sulke quadien die onsen heere ihesus cristus alle daghe ende alle uren bitterlic persequeren ende allen tijt anderwaerf crucen so mochten dese lants heeren vele bat in eenre manieren te verstane dan de gods wreken ouer de quade ongheloueghe kersten menschen dan dat si vp die heydene varen striden om deere der weerelt die hem niets niet en mesdoen want die ghene die onsen heere ihesus cristus nv alle daghe bitterlic crucen die sijn in vele manieren dusentich weruen quader dan die heydine of die quade ioden die onsen heere lichamelic maer eens ende tot eenre tijt en cruusten al was dat sake datten die quade ioden alle daghe ende altoes in haer herte cruusten ghelikerwijs datmen nv al de weerelt dor cruust metten monde ende metter herten beede van buten ende van binnen ende oec in alle maniere van quaetheit so cruustmen onsen heere ihesus cristus onser alre god ende heere al eerderike dore ende daer omme segghic v dat si vele meer mesdoen dan die quade ioden daden diene lichamelike maer eens ende tenen tijt en cruusten want doe wilde cristus selue van minnen ghecruust sijn maer nv en wilt hy niet ghecruust sijn want doe waest alder weerelt noet maer nv en eist ne gheenen noet ende doe woude cristus steeruen ende moeste steeruen na eeweghe redene daer toe dienende al en hadde hy niet moeten steruen sonder sinen wille ende nv en mach hy niet meer steeruen als paulus spreect want cristus es ondoechlic ende nv en wilt hy an hem seluen niet meer ghecruust sijn ende nv schijnt dattene bi na alde weerelt met heeden ende met zweerene cruust want doe ghelach er onse salicheit an maer diene nv met heeden crucen daer ghelicht haer verdoemenesse ende haer eeweghe onsalicheit ane want doe en woude onse heere ihesus cristus die leuende gods sone maer ghecruust sijn bi iherusalem tot eenre stat ende te eenre stede ende te eenre tijt vp den beerch van caluarie maer nv es cristus met smadeliken heeden ghecruust in elker uren ende talre tijt ende in elc doorp ende in elke stede ende in elc lantscap ende bi na in elc huus ya in cloesters dat gods huse heeten so zweertmen oec moncken ende nonnen in des duuels name ende daer omme alsulke husen moghen bat heeten ende duuelike husen dan gods husen van proper te hebben in cloesteren ende vander onghelijcheyt die daer in es dat xij capittel want het es in cloesteren daer al oneendrachtich ende elc heeft daer sijn proper alleene ende dat es al des duuels weerc wie daer lieuer heeft of meer mint eyghen goet dan ghemeen goet hebdi lieuer hondert pont grote in v borse of tot uwen behouf alleene dan eenen penninc int ghemeene tot al der ander broeders behouf so en sidi noch monck noch nonne voor gode want sente bernaert spreect wat monck die eenen hallijnc heeft hi en es eens hallins niet weert maer die in cloesters van herten ende van gronde begheeren dat si wouden dat daer al ghemeene ware al en connen sijs niet toebringhen dat es hem ghenouch sy heeten daer alle ghebroeders maer de scotelen ende de goede ghelten wijns noch die vette morseelen en sijn daer ne gheene ghesusteren oec es in oordenen alremeest persecucien want de verkeerde moncken die en willen haer oorden noch haer reghel niet houden noch den goeden al warender daer twee of drie in goeder willen dander en heten hem de reghele noch tfondament der oordenen niet houden maer si souden met hen hem foben scheernen ende spotten ghelikerwijs dat men doet met anderen sotten ende aldus en can ic nergherijncs gheraken noch vertaken van bouen tot beneden in al die weerelt eist onder heydine so onder ioden in alle enden van eerderike so wert onse heere ihesus cristus ende die goede gherechteghe mensche beede te gader ouereendragende in onderlingher minnen ghecruust ende ghepersequeert ya in oordenen ende van quaden kerstenen volke so wert onse heere ihesus cristus ende de goede ghetrauwe knechte ende hemelsche kinder gods alre meest ghecruust ende daghelix met quaden heeden ghepersequeert maer ghi siet wel ende hoort wat men zweert of hoe quaet het es of hoe vele men zweert men achtes noch min en lachteres als niet hoemen bat pijnt te calengieren die ghene de die ghene die de ghebode breken der bruederleker minnen dan die breken die ghebode der minnen ons liefs heren gods ende hoe die menschen hem seluen sueken xiii capitel ya wat dat sonderlinghe den drien eersten gheboden gods van der minnen ende van zweerene ende vander vierten an gheet dit en wreect men noch en calengiert men alse niets niet datmen nochtan van rechte alre meest wreken soude mits groetheit der sonden die god meest wreket al moetmen cleynder sonden dicke meer wreken om dat sy der ghemeentheit scadeliker sijn want diefte moert manslacht vrouwencracht ende verraderie al sulke dinghen die den mensche aen gaen ende ieghen commen van ghewinne of van tijtliken verliese die lachtert men ende wreect men zeere want hadde een mensche ghestolen bouen v scellinghe waert goets men soudene daer omme hanghen of sijn lijf nemen maer wat dat men zwert gode ontfaerms dat laetmen al ghewerden nochtan seggic noch als ic eer seide dat beter ware datmen den mensche na dat voren verclaert es om eenen heet let ende lijf name dan datmens niet en doet want men soude dan hondertdusent waerf min zweeren dant nv doet al en verbodement maer vp eenen scilt of telken quaden heet eenen trapenier te gheuene sy soudens hem wel ontwennen ende onthoeden dat sy niet zweeren en souden ya al en sloughemen hen telken worde als sy zweeren eenen tant vten monde si soudent schiere verleert hebben ende dats een teeken dat wy een cleyne ongheuallich tijtlic dijnc meer minnen te verliesene of te behoudene dan onsen heere god want ic weet seker wel dat een goet mensche en zwoere om al de weerelt niet eenen heet daer hi gode mede vertorenen ende verliesen soude oec sijn si alle van gode gheabsolueert die alsulke quadien na wet ende loeye na dat voren verclaert es van den weghe doen die met quaden heeden omme gaen ende den name gods in sots wisen inden mont nemen het es beter dlijf ghenomen dan dat ghy om eenen heet uwen god verbelghet ende sine hulde ghemest ende v ziele verliest oec waert beter let ende lijf verloren dan dat ghi om eene dooetsonde of om eenen cleynen heet al die hemelsche ghenade verloert die v emmermeer van gode ghescien mochte vaerom dat sweren sonde es ende wanneer dat sweren goet es ende verdienlijc xiiii capitel nv willic v vort segghen na de maniere die ghy voren ghehoort hebt hoe dat alle zweeren cleyne ende groet sonde ende ghebrec es ende waer omme dat alle zweeren ghebrec sy want onse heere sprac selue in dewangelie dat al v redene sal sijn ia neen ende en souden niet bi setten ende wat daer meer ouercomt dat comt van quade dit sullen wy merken in v dinghen of in vi ten eersten male want ons zweeren van natueren niet in gheboren en es ende wyre van natueren gheene neyghelicheit toe en hebben so es alle ydelic zweeren quader dan vele andere sonden of andere dinghen die ons van natueren aen hanghen ende ingheboortich sijn ten anderen male so commet bi na al van gheleerten of van quader ghewoonten want alle quade ghewoonten sijn quaet ende alle goede ghewoonten sijn goet someghe dinghen sijn in hem seluen quaet van natueren alse ghiericheit houerdie had nijt ansen ende som de dinghen sijn quaet want si ons verboden sijn ten derden male es zweeren quaet omme des luuts wille ende vander ghedaenten weghe want dicwile gheuallet dat deen mensche sake ende oec ocsuyn es dat dander zweert want tfolc es ghemeenlic so onghetrouwe ende so quaet dat lettel yement den anderen gheloeft weder hi zweert of niet en zweert ten vierden male es zweeren quaet hier omme want het luut qualic ende lachterlic voor gode ende voor elken goeden kerstenen mensche want also dicke als een goet kersten mensche yet ydelic hoort zweeren so wert hy ghegheeselt ende ghecruust in sijn herte ende oec soudi gheerne vor elken heet eenen slach in sijn aenschijn ontfaen ten vijfsten male so onsprinct hier vut al ydelic zweeren meest ende dit maect al dander quaet dat es dat wy vut eenen onghearden ende onghemeercten ende vut eenen ongheleefden gronde zweeren ende gode noch de waerheit van binnen voor onse inwendeghe oeghen niet ieghenwoordich en hebben noch gode noch ons seluen noch die waerheit noch onsen heere ihesum cristum niet en kennen hier bi sijn wi lichte vten weghe gods ghetorden maer ware dat sake dat wy gods ende ons selues van binnen yet ware namen ende wy minnen hadden toter waerheit ende toter gherechticheit die es nemmermeer en souden wy heet no doorgestreepte regelvulling noch ydel woort vut onsen monde laten gaen aldus spreect een helich man alle die zweeren lieghen ende drieghen so sal vergheten hebben die tonghe ende also grote minne der waerheit so sal in v sijn dat ghy alle die woorden die ghi spreect sult achten of sy ghezworen waren ende ten sesten male es hier omme alle ydelic zweren quaet om dat ons van gods weghe verboden es ende god niet ydelic ghezworen en wilt hebben daer omme doen wy altoes sonde als wy ieghen sinen wille zweeren want ydelic te zweeren dat es van natueren quaet ende onwettich al en hads god niet verboden maer ten seuensten male so suldi weten ende merken dat zweeren alse zweeren metten monde dat en es in hem seluen noch quaet noch goet maer de waeromme datmen zweert dat maect beede goet ende quaet ydelic zweeren of dat een mensche alleene van sijnre selfs heet cracht vut hem seluen zweert dat es altoes sonde maer es dat sake dat wy om tijtlike of om gheestelike dinghen zweeren alsoet die heleghe kerke gheoorlooft heeft ya ende ghelikerwijs dat beede gheestelic recht ende dweerlic recht in heeft so eist altoes duecht de heleghe kerke ende oec dat werlike recht ghedoecht heden des daghes vele quaets al en waert maer zweeren alleene daer menich eewelic mensche ter hellen om varen sal maer de heleghe kerke en mach ne gheens quaets oorlof gheuen te doene hoe onse here god es ghedoechsam ende hoe hem die sundeghe mensche sal verlaten niet op hem seluen maer op die verdiente ons heren ihesu xpristi xv capitel regelvulling ende onse heere ghedoghet selue alre meest quaets ende datmen ieghen hem mesdoet alde weerelt dore ende dat hi noch ten leste daghe des oordeels alte male in eenen corten oeghen blicke wreken ende oordeelen sal elken na sijn werken ende na sine eyghene verdienten ende oec van allen ydelen woorden sullen wy daer redene ende andworde moeten gheuen ya dat seggic v in goeder trouwen dat ic mi selue daer of vreese ende vereyse als ic vp mi seluen ende vp mine menschelike werke sie als ic vp mine quade sondelike werken sie so veruare ic mi ende al dadic yet goets van caritaten ende vander ghenaden gods daer vp en hebbic gheenen troest noch toeuerlaet want dat ende hondert dusent waerf meer so ben ic alte male onsen here god ende minen euenkersten van gherechter godliker minnen sculdich ya meer ben ic gode alleene sculdich dan al de weerelt of alle heyleghen of alle inghelen gods van hen hem seluen of van harer verdienten weghen allene verleesten mochten ende daer omme en hebbic anders gheenen hope noch niegherijnc vp verlaet dan in die milde ouervloedeghe ontfaermherticheit gods ende oec in die menschelike opene wonden der verdienten ons liefs heeren ihesu cristi want wat dat ons an ons seluen ghebreect of hoe quaet dat wy voren gheweest hebben al hadde een mensche alleene gehdaen al der weerelt sonden dit moghen wy alte male vp eene corte ure verghelden of vp eenen oeghenblic tijts verhalen in die wonden ons heeren ihesu cristi die hem daer toe keeren of consten wy met vrywillegher begheerten daer in wandelen want daer de sondare ende de quade mensche eewelic om verdoumt sal sijn dat heeft ihesus cristus onse heere te voren voor ons betaelt ende vergolden want god en heeft gheen dijnc eer dan sine ontfaermherticheit ende ne gheen dijnc en mint hy meer dan sine gherechticheit ende en gheen dinc en souct hy vordere noch en heeft ghesocht noch ghehaelt dan ons aermen sondaren want hi heeft den sondare ghehaelt ende noch alle daghe so haelt onse heere meneghen eeweliken mensche vter hellen want also meneghen mensche als hy van dootsonden verledicht also vele so haelte hiere vter hellen alle den aerbeit die onse heere ye gheleet of ghedede dat es voor den sondare ende al dat hy ye gheschiep of wart ghescepen inghelen of wat dat es dat es alte male tot des sondaers behouf ende om des menschen wille want ne gheen dinc als oec dewangelie spreect vanden verlorenen sone so en es onsen heere verre dan alleene die sondare ende daer omme moetene onse heere ten vortsten souken ende ten vertsten halen na dat hi sondare es ende met quaden heeden omme gheet die bouen alle sonden lachterlic luden maer na dat wy gheschepene redelike creatueren sijn so en es onsen heere god ne gheen dijnc naerdere want also es god onse heere in dwesen onser zielen weselic ende in onse crachte werkelic van des cocs gheuoelen hoe noede dat hi ydelike soude sweren xvi capitel maer willen wi voort volghen onser materien so suldi weten al es dat sake dat ic de weerelt van sonden ende onseden ende oec van quaden heeden berespe nochtan en oerdeelic niement anders sondere dan mi seluen ende dat es gherecht oordeel dat elc hem seluen oordeele want wie dat hem seluen oordeelt ende niement anders hi oordeelt altoes ghenadelic ende daer omme so sullen die menschen hebben een ghenadich oordeel ten lesten oordeele gods maer al oordeel ic mi seluen sondare ende al weetic wel dat ic ghebreckelic ben nochtan haddic lieuer toten doumsdaghe inder hellen gront te sine dan dat ic van mijnre heet cracht die minste heet bi eeneghen dinghen zwoere diemen zweeren mochte want ic hadde lieuer toten doumsdaghe in die helle te sine met gods wille dan dat ic eenen oeghenblic zwoere of yet dade ieghen gods wille ya al wistic te voren wel dat mi gode vergheuen soude ende daer omme sijn die menschen alte verkeert ende alte blent die sondeghen of zweeren of eenich quaet hoe cleyne het es dorren doen vp die ontfaermherticheit gods want wat dat v god namaels doen sal des en weetti niet noch en steet in uwer macht noch in uwer cracht niet dat ghi keeren sult of weder van sonden vpstaen moghet dat steet alleene in die gheweldeghe macht gods die niet uerwandelen en mach ende hier omme radic v dat ghi gode bouen alle dijnc vreesen ende ontsien sult ende die gherechticheit gods suldi nemen voor v inwendeghe oeghen alse ghy sonde doen ende qualic willen sout contrarie gode so vreest de de helle ende de dooet ende oec al dat daer toe hoort want na een quaet leuen so volghet dicwile een quaet ende maer hoe of wat ende alle menschen die wel willen ende gode bereet sijn te dienene als een oetmoedich onderworpen knecht haren heere ende oec allen sinen gheboden die sullen vrylic hopen betrouwen ende ghelouen in die ontfaermherticheit gods ende oec in dat eeweghe leuen ende al dat daer toe hoort ende eist dat sake dat v tgeestelike recht of dweerlike recht ter eeninghen heyst ende dwijnct te zweerene so zweeret coenlic de waerheit ende en liecht niet vorsienichlic om eenen mensche lijf ende goet te nemene heuet hijs verbuert maer die vut vulheit der caritaten ende vut ouervloedegher minnen zweert dat es een heylich heet ende die zweeret alre sekerlixt want die zweert ende gollike minne gheuoelt die en mach gheen sonde doen want hi es in minne met gode vereenicht maer het zweert menich sottelic die lettel weet wat hi zweert ende oec zweert menich die hem rechts ende vonnessen vermeten wilt schepene meyers ende alsulc een volc die dicwile haren heet breken ende qualic houden dat sy zweeren want ic hebbe anxt dat si hem seluen alle meest verzweeren trouwen so wee hem diet doet dat hy noynt ter weerelt quam of ye heerscap besat ende aldus hebdi ghehoort donderscheet tusschen dweerlike recht ende tgheestelike recht ende oec van den eersten ghebode ende vanden anderen ghebode dat wy bouen al minnen sullen ende oefenen eenen god ende en zweert bi hem niet in dijn spot van den derden ghebode hoe men de vierte houden sal xvij capitel hier vut ontsprijnct ons dat derde ghebot dat wy vieren ende heyleghen sullen der ioden sabot die ons uerwandelt es ouermits die vpuerstannesse ons heeren ihesu cristi vp den sondach sondach dat beteekent soendach dat wy sonderlinghe vp dien dach ieghen onsen heere beteren ende versoenen ende oec oetmoedelic ghenade souken souden van menegherande sondeliken sticken daer wy al de weke ende vp andere weercdaghe met omme gaen ende niet alleene en suldi houden die sondach vierte maer oec die heyleghe daghe al gader want daer omme suldi weten so sijn ons sonderlinghe die heyleghe daghen gheset om dat wise eeren ende heyleghen sullen inder heyleghen eere maer nv dinct mi alst waerheit es ende ic oec proeuen wille want het toent openbaer hem seluen ende daer omme eist lichte gheprouft want dat alde weerelt cont ende openbaer es so schinet wel als men vieren soude datmen dan alre qualixt viert ghemeenlic onder tfolc ende als men den sondach ende die heyleghe daghen eeren ende heyleghen soude dan ontheyleghen wise in menegher manieren ouermits sondelike sticken ya ende tsondaechs ende tsheylich daechs alse men rust ende viert van goeden werken die in hen hem seluen natuerlic goet ende ooboorlic ende oec ons gheraden ende gheoorlooft sijn van gods haluen ende van der heylegher kerken weghe siet dan gaen die lieden alremeest quaets doen ende werken dat in hem hen seluen quaet ende sonde es ende oec al sotheit ende ydelheit ende doorheit ende dwaesheit es ya alte male contrarie ieghen de vierte ende ieghen die heyleghe daghe ende oec ieghen die heyleghe kerke ende ieghen alle wet ende loye want sonde ende quade werken die sijn altoes quaet ende lachterlic in hem seluen al en waren si ons niet verboden nochtan souden wy van rechte altoes van sonden ende van quaden ydeliken werken rusten ende vieren ende nv begheet men ende besteet diere vp hoghe daghe ende des heylichdaechs ende oec des sondaghes als men van alrehande werken vieren ende rusten soude alre meest want des sondaechs ende des heylichdaechs dan doetmen alre meest quaets ende sonderlicker sticken van alder weken ya van alle manieren van quaetheit diemen ghedijncken of ouerpeysen mach daer gaen sy des heylichdaechs ende des sondaghes sonderlinghe alremeest met omme ende elc in tsine deen metter eenre sotheit ende dander metter ander sotheit also dat elc sot ende sottinne deen den anderen trecken ter quaetheit ende ten duueluollen ende ten helschen putte ende oec te harer eewegher verdoemenesse so gaen sy alle die met ydeleker sotheit ende in rouckeloesheit de vierte breken want men en mach tsondaechs noch vp banmerten gheboden vierten ne gheen grof laboor weerc werken het en ware een alettelkin dies groten noet ware ende dat met onversienicheit toe quame ende nochtan salmen dat selue met vreesen doen ende ontcommerens so men eerst mach ende oec salmen verhoeden ende al omme sien dat niet dicwile en gheualle vp datter oec niement anders sine scaden in en doe binnen huse machmen cleynlic dincskin als eten ende drijncken ghereeden ende dies de beesten behoeuen ende wy noch sy niet onbeeren en moghen ende dit selue sullen wy oec met vreesen doen ende pijnt v dat ghy gode altoes voor oeghen hebt ende peyst dat daer ghescreuen steet dat onse heere in doude wet eenen mensche wilde doen doden ya hy deten oec daer omme doden om dat hy maer een lettelkin berninghen gheraept en hadde vp den sabot seker wrake nv onse heere god also cleyne een dijncsken vp der stede ghelijc dat hy wilen eer dede het soude nv lettel yement te liue bliuen noch pape noch cnape noch monck noch nonne want het schijnt datmen der vierten ende der heylegher daghe wel also lettel acht al breectmense alst zweerens en doet daer ic eer af seide trauwen vergaue god dat hy nv de sonden ende de mesdaet vp den lichame wrake ende dat onse aerme ziele eewelic niet en becochte bernende ende blakende in der hellen gront want de hoechste leerare der heylegher kerker cf v kerker in zelfde positie ste woord v folio zelfde verbinding zelfde naamval zelfde fout of soort progressieve assimilatie augustinus spreect dat alle quaet sal ghewroken werden ende alle goet gheloent trauwen dat es een troestelic woort den goeden ende wel also ontroestelic den quaden onse gheloue quicunque vult saluus esse dat men te priemen singhet spreect oec dat elc sal moeten redene gheuen van sinen eyghenen werken ende die goede sullen gaen in deeweghe leuen ende die quade met haren quaden werken in deeweghe vier want die ghene die hier qualic vasten ende qualic vieren ende der heylegher kerken gheboden niet gheoorsaem en sijn die behoren ten eeweghen helschen viere die hier de vierte breken maer nv machmen die vierte ende die heyleghe daghen in so menegher wijs met quaden werken ende met quader ghewooenten breken beede van buten ende van binnen deen aldus ende dander also anders ende anders ende emmer deen quader dan dander alle die leuen doorgestreept leuen en souden die sotheit noch de quaetheit noch de verkeertheit noch de blende ydelheit met onderscheeden niet connen bescriuen daer tfolc ghemeynlic ende ghedaets met omme gaet also elc vutghekeert es na sijn natuerlic goetduncken ende in haer eyghen ende om haer eyghen ya alle die leuen en souden die minste onduecht niet connen bescriuen noch verstaen noch vertrecken hoe quaet dat sy in haer seluen es die contrarie den wille gods ghewracht wert ende alle die leuen en souden oec de minste duecht te gronde niet connen begripen wat of hoe goet dat datse in haer seluen sy of hoe weert datse gode es die vut godliker minen ghewracht ende gheoefent wert hoe goet es weldoen al sijnder luttel goeder menschen ende hoe vele meer sijnder quade menschen dan goede nochtans dat quade menschen leuen als wilde sotte beesten xviii capitel volghet hier na ende daer omme es den ghenen wel gheschiet ende hem sal noch hondert dusent waerf bet gheschien die haren tijt ende haer leuen ende haer crachte ende haer natuere ende oec haer ionghe ioghet inder eeren gods ende in sinen heyleghen dienste heylichlic versliten ende hem seluen in bescheedenre penitencien veraerbeiden maer dese paertye die ghedaets bider heylegher kerken bliuen ende ghemeynt hebben te bliuene tot in die dooet deser schijnt alte lettel gode ontfaerms maer dander paertye die der ueerelt ende den duuel ende den creatueren ende oec haren bloede ende haren vleesche ende na haer quade ghelost ende ghenouchte leuen alse onredelike beesten seker ende vp mijn beste desere schijnt hondert waerf meerre die den duuel dienen ende des duuels werke werken dan die gode ghetrouwelic bibliuende dienen want tfolc en heeft gheen kennesse noch gods noch sijns selfs noch der duecht maer het leeft alse beesten ende niet alse temme beesten maer alse sotte wilde beesten leuet tfolc ya rechts als of noch god nocht helle noch hemelrike noch duuel noch vagheuier en ware ende als of na dit tijtlic leuen ne gheen ander leuen sijn en soude ya de lieden wie si nochtan sijn ende hoe sot sy sijn of waermet dat sy omme gaen sy segghen nochtan also stoutelic dat sy gode bouen alle dijnc lief hebben ende minnen ende dat sy gheloeuen dat vader sone ende heylich gheest drie persone sijn een waerachtich god dit segghen sy ghemeenlic al so coenlic als of sy gode metten voeten ende in haer hant hadden maer dat es al leughene ende viseuase wat sy hier toe segghen sy en minnen noch en gheloeuen in gode niet ghewarichlic want onse heere sprac ende spreect selue in dewangelie mindi mi seit hy so hout mine ghebode ende oec mijn sermoen oec spreect sente iacop in sijnre epistelen dat gheloeue sonder weerc es dooet echter sprac onse heere selue in eenre stat dat mense an haer vruchten bekennen sal trouwen dat es wel waer die quade en canmen niet bat onderscheeden van den goeden noch die goede vanden quaden dan anden openbaren vutwendeghen teekene harer werken want die ghene die goede werken werken wy sullen hopen ende gheloeuen dat sy gode behaghen ende die quade werke werken ende quaet exempel ende quade vrucht antieren ende met quaden dinghen die ieghen die heyleghe kerke sijn omme gaen het es een teeken dat sy gode meshaghen ende niet goet en sijn ya die ghene die in eeneghen poynte die vierte breken ende die gheboden der heylegher kerken versmaden of verrouckelosen welc die quade menschen sijn die de vierte breken xix capitel maer nv sal ic v biden eersten segghen welc dat quader menschen vrucht es ende namaels welc der goeder menschen vrucht es ende hoe dat elc goet kerstin ghelouich mensche sine vierte houden sal ende oec de waeromme dat wise sculdich sijn te houdene ende welc de sake ende die bediedenesse es dat wy den sondach ende die heyleghe daghen heyleghen sullen dat meyn ic namaels te verclarene yetswijs alle die manniere hoe ende in welker datmen de vierte breect des en mocht niement ghesegghen noch vertellen maer ic maechs v een deel vertrecken van vijf paertyen of van sessen ende lichte valter meer of min vp dat ghy den sin ende den gront verstaen moghet wat ic meyne dat es ghenouch so proeue hier ende merke elc hem seluen dies noet heeft want ic sal v segghen van der eerster paertyen hoemen die vierte van binnen metten wille ende metter herten breect sonder dwerc van buten ende desere vreesic es vele ende alremeest dat sijn alre hande weercliede of ambachts lieden wie sy sijn die daghelix ende al de weke vut haer broet verdienen moeten met zwaren aerbeide ende dan in hem seluen begripen peysen ende dijncken hoe ende in wat manieren dat elc tsondaechs ende des heylichdaech also ledich sijn ende die weke vut es hare sottheit ende hare ydelheit ende oec hare ghenouchte sullen moghen ghebruken ende pleghen deen aldus dander also elc tsyne also als hem lust ende daer die quade weerelt met omme gheet siet dese menschen die hem hen aldus van binnen gheuoelen ende dat in haer herte also begrepen hebben die breken altoes die vierte metten wille ende dach ende nacht ende al diaer ouer so es haer leuen in dooet sonden seker dat mach hem met rechte seere rauwen eist dat sy niet of met doorgestreept met al haren aerbeide ter hellen varen want een quaet verkeert wille dat es tfondament alre sonden want in eenen quaden wille so es die quaetheit meer dan half vulbracht ya eer sy te werke comt dander partye die oec de vierte breken dat sijn die ghene die dicwile des saterdachs auons of in die weke van ghewoonten ordyneren ende auiseren menegherande cleynlic dijnxkin van ende om ghiericheiden tsondaechs ende des heylichdaechs te werkene om dat sy in de weke haer grof laboor weerc niet en willen verletten want om groue ambachte daden sy die openbaer so soudse die heyleghe kerke vort roupen ter zeenten maer want sy des sondaechs ende des heylichdaechs herwaert derwaert nv hier nv daer lopen om tijtliken oorboor of om cleyn eertschs ghewin daer sy haer kerke ende haer misse ende haer sermoene ende de gheboden der heylegher kerken ende dwort gods om laten te hoorne dat den dienste gods ende der zielen salicheit an gheet dies achtmen luttel maer die derde paertye die oec de vierte verrouckelose ende breken dat sijn die ghene die dicwile van ghewoenten vp den sondach ende vp banuierten of vp hoghe feestdaghe haer herte becommeren ende oec visieren ende ordineeren hoe ende wat sy al de weke werken sullen des pleghen vele menschen dat sy onledegher ende meer becommert haer herte met messeliken dinghen vp den sondach dan sy doen vp anderen weercdaghen alst gheoorlooft es te werkene want des weercdaechs mach men werken maer vp banuierten es ons dweercd ende commernesse des herten beede verboden seker tghemeene volc es oec al de weke ghenouch verladen ende becommert met ver teveel of opzettelijk als regelvulling verganckeliken dingen al ghinghen sy vp den sondach ter kerken ende spraken haer ghebede ende becommerden doch een alettelkin tijts also goet als een messe lanc haer herte met gode maer gheestelike lieden die en souden nemmermeer commer van herten hebben om tijtlic ghewin de handen souden dweerc werken ende haer herte souden sy met gode becommeren ende veronledeghen de vierde paertye die oec haer vierte breken ende dicwile qualic verrouckelosen dat sijn die ghene die heymelic haer ambacht des sondaghes of vp hoghe feestdaghe binnen huse werken alse cleermakers ende rike briers ende backers die werken of werken doen ens gheenen groten noet en hebben noch ghebrec en es van broede dese mesdoen zeere want vp banuierten en soude van rechte niement na tijtlike dinghen staen te winnene cleedermakers die breken die vierte in drie manieren deen want sy ghelt nemen onordelic vp den dach datmens niet winnen en mach dander want sy den riken lieden haer werlike behaghelicheit maken dies gheenen noet en hebben dien doetment meest terde want sy haer messe ende haer kerke laten toefenenen de vijfste paertye die oec haer vierte qualic houden dat sijn alle die ghene die ghedaets comescap antieren vp hoghe feestdaghe anders dan nauwelic dat men eten ende drijncken moet sonder ouertullicheit ende dat selue salmen coepen ende vercoepen met vreesen want broet ende bier wijn mede ende alle coemescap die vp haren pennijnc gheset es dit machmen bat coepen ende vercoepen dan eeneghe ander coemescap daermen vele om dinghen ende weder dinghen moet want tusschen louen ende bieden ende tusschen doen ende laten so gheschiet meneghe sonde ende quade hoede van lieghene van zweerene van drieghene ende menegherande loesheit daer coepmans met omme gaen vp sondaghe ende vp heyleghe daghe en soudemen anders gheen comescap driuen dan van lijfliker noetdorst ende wat ghy coept of vercoept dat doet metten alre minsten te vulcommene behoudelike dien dat ghy om ne gheen dijnc v ghebode noch v messe noch uwen keercganc niet en verlet daer v dat ontbliuet dat laet v rauwen ende sprekes v biechte de seste paertie die oec den riken om iaerliken loen dienen ende dan ter kerken niet en gaen als sijt doen mochten ende oec mede sculdich sijn te doene also dat sy verzwimen verzuumen messe te hoerne als sier nochtan toe verbonden sijn van node der salicheit vanden ghebode der heylegher kerken of also eenich ander ghebot der heylegher kerken verzwymen te vulbringhen en sy hem die wile ydelic vutkeeren tot andere weerliker sotheit of tot eenegherande solaciliken spele der sinne dese menschen en can ic emmer niet ontsculdeghen van der vierten te brekene noch oec van doot sonden want es dat sake dat ghy vreest ende ontsiet eenen eertschen steerfeliken meester om een cleyn ghewin of verlies vele meer suldi vreesen ende oec ontsien uwen hemelschen conijnc die ons van nieyten nievten gheschepen ende ghemaect ende die ons allen ontmaken sal als hy wilt die seuenste paertye die oec de vierte breken dat sijn alle die ghene die haren lichame ende hem seluen cyerlic cleeden ende vut setten hoe dat sy der ouerdegher weerelt ende den creatueren in ydelheit der ydelheit moghen behaghen cleet v ende cyert v dat v god alleene behaghe ende oec al de weerelt meshaghe dachtste paertye die al so ghelijc de vierte breken dat sijn speelmanne ende speelwiue oraude ende sulcken menscheliken volc dat met boerten ende met sotter trufferien omme gheet ende hem also met sotter ydelheit gheneeren dese doen alle doetsonde die vp den sondach of vp heyleghe daghe weerlic spel maken of diet spelen ya met alsulker ontamelicheit ende onnerdicheit die ieghen gode ware ende sine ghebode of daer om yet doen of laten woude ieghen die gheboden gods dansen reyen meyspel ende dies ghelike dit es al contrarie der heylegher kerken dat weet men wel ya alst gheschiet ten minsten na manieren regelvulling alste hans gheonderscheet ende verclaert es die neghenste paer tye die echter die vierte gods breken dat sijn die ghene die tsondaghes ende des heylichdaechs gaen schieten caetsen clossen cloeten buten wedden om ghelt dobbelen ende alsulcken spel dat es altoes quaet dat weetic wel ya al de weke duere eist sonde om ghelt wedden of om ghelt spelen de tienste paertye die oec de vierte gods tweede gods doorgestreept groffelic breken dat syn die ghene dats kenlic wel die om ghelt spelen ridderken spel oec doen sy sonde diet sien ende horen ende die hem ghelt gheuen mede want daer om spelen sy dat es haer zede want ridderken spel dat es al duuelike const ofte touerie des dar ic wel vor gode lyen wildi gods vrienden sijn so en gheeft alsulcken speellieden noch desen orauden twint noch deel maer gheuet den aermen al gheheel dies biddic v zeere ic sal voor v bidden onsen heere die elfste die de vierte breken dat sijn dese penninc predekeeren sy moghen hem oec wel zeere veruaren want sy hem seluen des sondaechs ende vp banuierten ghierechlic om ghelts wille gheneeren want ic seggu wel al sonder waen dat vp banuierten en soude van rechte niement na den penninc staen het en ware of in sine iaerlike comescap also gheleghen ware dat hem den sondach den penninc ledichlic in brachte oec eist in vele manieren qualic besteet dat men dese questeres gheeft want sy sijn ghierich ende verteerent onsoberlic ende gaen al met lueghenen ende met duueliker tuusscherien omme ende daer toe sijnt de quaetste paerteres die men vint oec hebben die papen haer paerlot dat es qualic bestaet also helpe mi god vander twalefster paertye die oec de vierte breken mach ic v lyen dat sijn dese riboude ende die ledeghe wandelende ghesellen sy moghen hem oec vereysen voor de helle want het es also bescreuen ende ghedaen dat sy eens des iaers ten sacramente souden gaen ghelijc dat elc kersten mensche moet of hy moet toenen sinen onspoet of die keyser mochte al sulke dobbeleers na gherechte loeye haer hoeft of doen slaen dadement het ware wel ghedaen die dertienste paertye die oec de vierte breken te meneghen keere dat sijn dese ridderen ende dese grote lants heeren die om deere der weerelt tornoyen boerden speeren breken dat sijn alle des duuel treken ende vrouwen ende ioncvrouwen diet gaen sien si doen alle sonde in dien want waert dat de vrouwen tuus bleuen die ridders souden wel met rusten leuen de xiiij die bi na ghedaets haer vierte breken die sijn also ghedaen alse tauerniere sonder waen en can oec niet gheloeuen noch verstaen hoe tauerniere tsacramente dorren gaen want men in tauernen alrande quaetheit pliet ieghen der heylegher kerken daet diet wel besiet de xvste die oec haer vierten te male ontleeren dat sijn alle die ghene die hem ghedaets ter tauernen keeren want ic wane dat sy gode nemmer en eeren als oec de prophete spreect tfolc looft my metten leppen ende metten monde maer haer herte es verre van mi in elken stonde de sestienste wildijt weten oec wel dicke haer vierte vergheten dat sijn dese stercke ionghe ghesellen die vp vastendaghe of des sondaghes vrolich lopen drijncken eten also dat sy haer messe vergheten want ic seggu wale wie dat daer eenen dach in de vasten breect hy breecse alte male het en dade hem noetsaken dies seker sijt maer onse ghenadeghe moeder die heyleghe kerke die bruuc sy neemt wel vij manieren van lieden vut die niet alte vaste en sijn ghebonden maer proeue elc hem seluen te meneghen stonde hoe of wat hy om ghelts wille soude moghen doen ende laten ende en soudu god niet vele meer baten wat ghy hem teeren laet ende doet daer af hebdi eewich goet die seuen manieren van lieden die niet teenre tijt in de vasten en doruen gaen die doe ic v met al hier verstaen deertse ionghe kindere onder haer iare hebbic verstaen dien haer spise in dwassen ende int voetsel moet gaen dander vrouwen die kinder soeghen ende die derde die kinder draghen dese moeten dicwile caermen ende claghen oec en can men hem niet te goedertiere ghesijn al gauen hem haer manne alle daghe drijncken wijn tfierde aerbeyders die van node dach na dach moeten winnen dies sy leuen tfijfste noch oude crancke lieden dien haer crachte zeere begheuen de seste dat ghijt weet dien beuaerde of weghe in de vasten sijn ghesedt ende dan emmer doen moeten van node ende sise niet doen en mochten noch en consten in ne gheenre wijs al vastende maer om alle daflaet dat ten groten rome te haelne es wildijt seker weten so en mochdi eenen dach v vasten niet breken ende de lieden en souden gheene bedeuaert ane gaen noch beghinnen te doene als sijt benemen ende keeren consten in eenegher wijs daer sy haer gheboden vastendaghe daer om souden moeten breken ende hier so sie een yghelic wel wat hy doe ende wanneer hy bedeuaert sal beghinnen te gane want na der heyleghen leere so en salmen gheen quaet doen om wat goet dat daer na commen mach de seuenste aerme lieden wie sy sijn naect ende bloet die teenre tijt niet en connen vercrighen haer vulle noet de achtste sieke lieden of die van den fledersine quellen rijmwoord hoort dus eigenlijk quelen te zijn dese willen wy alle der ghenadicheit gods ende der heylegher kerken beuelen maer de xvijste wildijt weten die oec dicke haer vierte breken dat sijn die ghene die de vighelidaghe of quater temporen werpen vut harer hant ende verkiesen daer voren te vastene eeneghen sant vanden xviijsten doe ic v ghewach die oec die vierte trecken af dat sijn dese nachtridders ende dese sotte ghesellen die met oncuusheit der wiue ende met somegher groter sonden omme gaen sy vasten wel den saterdach of onser vrouwen auont vp dat su voor hem int ghedinghe soude staen maer wat holpe dat ict v verhale het es dorheit alte male want dat alle heyleghen ende oec onse vrouwe ende alle heyleghen voor v baden ende v god selue wilde visenteren mits sijnre ghenaden het en holpe al niet een caf en stadi der sonden niet al af de xix die dicwile haer vierte breken gheerne dat sijn die vp vastendaghe smorghens vrouch loepen in die mede tauerne maer ic seggu wel het en es gheen feeste die dicken eten ende drijncken willen als hem hongert sy leuen als een beeste van desen spreect sente pauwels al sonder spot dat haer buuc es haer god hadde een mensche zeere gheaerbeit of ware hy zeere verhit of haddi dorst groet al waert vp eenen vastendach also wel mochte hy voor der noenen drijncken alse achter dat en ware gheen lachter daer men die ghewoente inden lande heeft want anders moestmen daer mede leuen na dat de contrarie ghewoente heeste de xxste die ghedaets haer vierte breken dat sijn die ghene die quade dorpere onhoessche woorden ouer tafel spreken ende oec eist scande ende lachter datmen doorper tale niet en laet achter want daer omme hadde die rike man daer dewangelie of spreect en die in de helle leghet begrauen in sine tonghe grote pine sonder lauen want lieghen scelden vlouc ken oncuussche woorde ende zweeren dit sijn v sonden die zeere der zielen deeren de xxiste doe ic v verstaen die oec haer vierte laten staen dat sijn die ghene die des heylichdaechs ende tsondaechs morghens langhe slapen ende also haer messe te hoorne achter laten maer waert wercdach so souden sy voor den daghe vpstaen dat es een teeken dat sy sorghen meere om eertsche dinghen dan om die messe of om die vierte ons heeren de xxijste ic v leere die haer vierte breken zeere dat sijn die tsondaechs achter noene ter huys trapinghen ter brulocht loepen dansen reyen warreballen ende tsollen ende also met sulker ydelheit haer vesperen vergheten ic vreese het es dicke al meest dootsonde wildijt weten men mach ter blulocht wel gaen maer dansen dat en mach daer met gode niet wel bestaen ya in manieren alst ghemeenlic gheschiet want al datter ydelheit waert trect dat es al sonde hoe ment set ter brulocht soudemen screyen ende weenen maer daer men ten like gaet soudemen lachen ende blide sijn te waren om die zielen die te hemelrike varen aldus leerde de goede ende vroede thobias te lesten sinen sone dat hy sijn wijf met gheender quader herten ghelost en soude bekennen noch ane gaen daer omme bleef hy in eeren saen oec suldy weten dat dans gheslachte in die heyleghe scriftuere sente ians niet en es ghetelt want sy dansten om tguldin calf vpt velt daer omme deder moyses vp eenen dach xxijdusent slaen doet want dansens en es gheenen noet het es al ydelheit cleyn ende groet de xxiijste paertye ende de leste dit en es gheene saghe die breken oec dicke haer vierte vp heyleghe daghe dat sijn die des sondaechs te desen doorpkerken gaen ende daer vp den keerchof staen conten ende clappen ende meneghe lueghene segghen die siere toe lappen ende alsemen de clocke tonsen heere luudt so loepen die groue mannen teenen hoepe in die kerke en weder vut aldus vele hebben sijs doch te bat dat sy roupen ay heere god ghenade en datsy sien tsacrament tusschen des priesters hande es dit voor gode ende voor de weerelt niet grote scande dat sy een messe lanc of een ure cume in de kerke connen gherusten of ghedueren oec die wijfs ende die vrouwen ende die oude ramme beenderen ende die oude quenen ralen die vanden rebben ende van den beene sijn ghemaect sy clappen oec in de kerke ende callen die haer herten ten dienste gods souden gheuen met allen want sente augustinus spreect wie dat anders in de kerke of inden temppel gods weerct of doet anders dan daeromme datse ghemaect es dat en es niet goet onse heere ihesus cristus leert ons selue ende spreect dat sijns vaders huus sal sijn een bede huus ende niet een hol van dieue of van roeue noch der moordenaren want in de kerke en soudemen te male ne gheene comescap doen ya oec ne gheene vutwendeghe vremde onlede te handen hebben van tijtliken oorboore noch van ghewinne noch van verliese eertscher verganckeliker dinghen des en souden wy in de kerke twint met herten versieren n als regelvulling noch onledich sijn noch ordineren ya noch eens noch anders want in de kerke en soudemen noch spinnen noch kemmen backen noch brouwen noch vollen noch spoelen noch weuen dit soude al thuus sijn bleuen in de kerke en soudemen oec gheene lakene maken noch rekeninghe houden wat sy costen of wat sy gouden in de kerke en soudemen oec dlant niet ackeren noch hacken noch roden noch saeyen noch maeyen noch in de kerke en soudemen noch scape noch coeyen noch peerde noch verkene noch alsulke beesten en souden wy in de kerke niet spisen noch voederen noch oec ne gheen commer noch verladene onlede van herten hebben daer met dat es al sonde ende ghebrec dat wy daer met yet becommert of verbeelt sijn alse wy ons te gode gheuen souden want alte male eist sonde ende ghebrec ya waertoe dat wy ons keeren es dat sake dat wy dmeeste om dminste verliesen ende vryheyt tusschen ons ende gode ghemessen ende alse dese doorpwiue en dese oude quenen in de kerke commen so clappen sy so vele van eenen ende van anderen dat ic en weet wat sy daer doen seker sy bleuen mi in eenre wijs also lief thuus die ghene die in de kerke also vele clappen ende callen ende oec also menichvuldich van binnen sijn van herten ende van ghepeyse also onghestadich rechts alse of sy thuus waren ende dit comt daer by want al gaen de lieden ende tfolc ter kerken dat selue datter metten voeten ende metten lichame gheet dat laet by na altemale sijn herte thuus verladen met sorghen of met ongheuallegher eertscher rijcheit also dat sy ne gheenen inwendeghen eernst noch deuocie en connen vercrighen te gode noch te sinen dienste waert ouermits dat sy so vele achterwaert peysen deen vp deen verlies dander vp dander ghewin hoe scadeleke dat es therte becommeren met titeleken ghepeynse xx capitel ende alle die ghene die aldus met sulken viseuasen ende met verganckeliken dinghen also onledich sitten in de kerke eist van buten so van binnen seker mi dijnct dat sy oec qualic de vierte houden want dat sijn die ghene daer onse heere of spreect in dewangelie daer dat ghebenedide saet of dat woort gods valt onder die doorne ende die dat edele saet also versticken ende bedrucken ende verduwen ter eerden waert datter ne gheene gheestelike inwendeghe hemelsche vrucht of commen noch vut ghewassen noch onspringhen en mach want elc quaet vremde ydel ende onnutte ghepeys dat ons herte verbeeldet of vermiddelt ende dat onsen toeganc of onsen inkeer te gode beledt of hindert dat es een quade doren steke want elke steke benemet ons een nieywe gheestelike vrucht ende eenen nieywen inkeer ende oec eenen nieywen sonderlinghen lof gode te gheuene hier omme so biddic v lieue hertelike vrienden gods die daer van goeden wille sijt al es dat sake dat ict qualic ende aermelic selue doe nochtan so radic ende begheert ic met begheerten van v dat ghy v seluen so ghy naest moghet hoet ende wacht v herte ende v binnenste voor elken doren steke die v vryheit of inkeer of herteliken nieywen lof gods beletten mochte want het es beter eenen quaden doren steke of een quade onnutte ghepeys te tide uerweert dant ware al eerderike ghewonnen hebt oec lieuer dat ghy te tide vp v hoede sijt ende quade beelden ende zware coringhen ende oncuussche ghepeyse vut uwer herten steect ende uerweert dan dat sy v herte bedrucken of v ten sonden waert trocken ofte valle bringhen mochten maer van deser nauwer hoeden noch oec van desen bibliue gods so en moghen alsulke weerliker groue menschen alse daer ic eer of seide die dicke in sonden vallen ende oec by na altoes in sonden ligghen ende metter quader weerelt omme gaen niet weten want sy en houden nemmermeer de vierte noch die gheboden gods die sake waerom dat die mensche hedens daeghs alsoe wandelbaer sijn ende licht af ghekeert van gode xxx capitel sic ende someghe menichuoldeghe menschen diemen vint die oec wel eletterken gods willen sijn ende bi tiden ende onderwilen in dooetsonden vallen ende laten hem die quade becoringhe dicwile uerwinnen dese en vieren noch en minnen oec gode niet ghewarichlic noch heylichlic want al vallende ende al vpstaende so wandelen sy ghedaets vpten boert vander hellen ende altoes es haer leuen twifelachtich ende vreesachtich haerre selues want sy gode ende sijnre inmaninghen of sinen inwendeghen roupe te lettel ende te cort bliuen ende oec om dat sy hare conciencie ende haren binnenste inder navolghinghen ons heeren ihesu cristi niet ghenouch en sijn ende oec ne gheen ghestadich bibliuen gods noch der heylegher kerken noch oec sijnre gheboden en hebben siet daer omme en dorren dese menschen al vallende ende al vpstaende gode nemmermeer te gronde noch te vullen betrauwen want wy gode onghestadich ende onghetrauwe sijn van herten dat es de sake dat wy so wanckelachtich ende so menichvuldich ende oec so vutsinnich ende so afuallich ende anevallich sijn ende dat ons god ende ghewareghe heyleghe heylegheit so vremde ende so verborghen blijft dit comt altemale van ontrauwen ende van onghestadicheit ende om dat wy bouen ons seluen ende bouen ons begrijp niet verheuen noch gheanckert en sijn in die minne die god ende eewich es want also langhe alse wy niet te male gods en sijn worden ende god te male onse hy ons besittende ende wy gods ghebrukende in eenre weseliken minnen siet so bliuen wy altoes onseker ende onghestadich wandelbaer ende te zeere becommert met ons seluen of met desen nedersten eertschen dinghen want van ons seluen moghen wy vallen ende sonde doen maer van ons seluen als van ons seluen en moghen wy niet weder vpstaen vten sonden ende daer toe en vermoghen wy niet goet van ons seluen te doene noch werken alse om daer met ten eeweghen leuene te commene of om eeweghen loen daer met te verdienene of dat ons salich of heylich maken mach het en wert ons in ghestort ende vrylic ghegheuen ouermits onsen heere ihesum cristum van bouen want worden wy van bouen ouermits bloete minne verlicht ende waren wy met onsen heere ihesus cristus in ende vutgaende in eenicheit ende waren wy oec gods ende ons selues ende der duecht ende alre dinghen vry ende ghewelidch ende hadden wy oec ons seluen te gronde versmaet ende beseten in onbewegheliker oetmoedicheit so souden wy te rechte bekennen van bouen tot beneden hoe dat wy ghewarichlic vieren souden ende hoe ende waer dat wy rusten ende wonen souden hoe dat god natuerleke viert werct ende rast ende hoe in die iij dinghen leghet alle heylecheyt xxii capitel want in vierten ende in werkene ende in rusten dit sijn drie principale poeynten daer men alle duechde ende alle heylicheit ende alle salicheit in besloten ende beuaen mach want deen hanghet in dander ende deen ontsprijnct vten anderen ende deen leeft ende wert ghespijst ende gheoet ende vulbracht ouermits dat ander ende deen metten anderen want deen poynt en doech niets niet sonder dat ander want alle goede menschen die moeten alle drie de poynte an hem ende oec in hem hebben vieren werken rusten want alle drie sijn sy in gode te settene van natueren ende daer om so behoren sy allen goeden menschen yets wat min ende meer van gracien ende van ghenaden toe ya al en gheuoelen sijs alle niet noch oec en verstaen na dedelste deel in gheliker hebbinghen ten eersten male suldi n doorgestreept regelvulling merken hoe ende in wat manieren dat dese drie eyghenscape gods werken sijn vieren sijn rusten in hem van aerde en van natueren sijn ende daer na sal ic v doorgestreept ons segghen hoe ende in wat manieren dat sy na eenen anderen sinne in ons van ghenaden sullen staen so seggic v dan dat god es rustende ende ledich alre dinghen daer hy hem seluen in eenegher simpelheit besitt ende daer hy oerspronct ende ons de vader sone gods ihesus cristus sonder onderlaet spreect ende ghebaert ons de eeweghe wijsheit alle dijnc in eenen consubstancialen woorde daer es god werkende ende kent ende siet alle dinc met onderscheede ane die in hemelrike ende oec in eerderike gheuallen ende also en es god negheens dijncs los noch ledich daer hy oerspronct maer daer ten derden male die godtelike persone wederboeghet ende inghekeert sijn sonder eenich cesseren ouermits wederdraghinghe ende in eysschinghe harer drier eenicheit ende daer elc persoen hem seluen ontgheestet ende vlieten ende verulieten ende smelten ende versmelten elc persoen in des anders behelsen ende in eenen weseliken ombeuanghene harer ghebrukeliker minnen daer es god vierende van allen werken ende aldus suldi weten so es god in elken nv ende oeghenblicke vutvloeyende ende weder in hebbende in eenicheit ende terde eyghenscap besitten ende rusten want dese drie eyghenscape hebben eewelic in gode van natueren gehstaen ende sullen voort meer eewich ende onendelic bliuen ende hier hebbic v ghetoent hoe god es alles ledich ende rust daer hy simpelheit besit ende hoe hy weerct ende alle dinc beruerende es daer hy voortbrinct ende oerspronct ende hoe hy viert van allen werken daer de persone weder in keeren ouermits den bloeten inslach harer drier eenicheit een verclaren der leraren hoe god de beentje van de w als regelvulling werelt heeft ghescapen ende van sijn der moghentheyt xxiii capitel want meerct eer god hemel of eerde of ye creatuere of oec eenich dinc schiep van nyete tyete na dijncsche wise also sy dijnc ende creatuere buten gode in hem seluen sijn so ruste god in hem seluen doe alse nv ende so waren alle dijnc leuende in gode ende noch leuen ende wesen ende sijn alle dijnc in gode na eenen weseliken sine so hanghet alre creaturen wese ende leuen ende haer eewich sijn in gode onberuerlic ende onwandelbaer maer buten gode so sijn alle dijnc onghestadich ende wandelbaer want alle dinc die hebben haer leuen ende haer sijn ende haer beweghinghe vut die eeneghen poynte daer god in rust ende oec weetti gat in perkament wel also daer in de bibel staet gat in perkament waardoor woorddeel ds van gods op frb te zien is ghescreuen dat onse heere god den eenen dach voren ende den anderen dach na ya vi daghe alde weke vut so wrachte god ende vp den tweede den doorgestreept seuensten dach so vierde hy ende ruste maer sente augustijn hy settet ons vele cortere als of hy segghen woude dat onse heere god in eenen oeghenblicke of in min tijts hemel ende eerde ende al datter binnen es ende toebehoort beede sienlic ende ende onsienlike dinghen soude hebben ghemaect of ghescepen met eenen wille ende dit sullen wy also houden ende gheloeuen vp dat wy tforste niet en wederspreken dat god onse heere des wel machtich es alle dijnc ende noch hondert dusent weerelden te sceppene in eenen nv of in eenen oeghenblicke want in gode en es gheen termijn noch beghin noch ende noch groet vermoghen noch cleyn vermoghen te settene want gods macht die es onghemeten ende sijn wille onghehendt ende sine wijsheit die es bodemloes ende sonder gront alle dijnc heeft beghin ende ende ende mate ende gront sonder god alleene want god es alre dijnc beghin ende ende also dat alle dijnc heeft sijn leuen ende sijn natuerlic beroeren ende oec die goede ende saleghe gheeste haer ouernatuerlic beroeren vter eerster saken alre saken sake daer gat in perkament waardoor woorddeel t a van leghet alle op fva te zien is omme seggic v dat niement gode te gronde noch gods onghehentheit begripen noch verstaen en mach dan hy hem seluen want god bekent hem seluen te gronde en dat comt hier by want sijn wesen es sijn werken ende daer omme en mach gode ne gheen dijnc ontdiepen noch hy hem seluen want god en mach hem seluen niet ontdiepen noch onthoghen noch onthenden noch ontbreyden noch ontvlieten want god weerct bouen alle dijnc ende in alle dijnc ende door alle dijnc ende buten alle dijnc ende oec in alle wisen ende wesene ende bouen alle wisen ende wesenen so weerct gods macht in allen dinghen tseghewordichlic een ouerscone bewisijnghe der heylegher drieuuldecheit xxiiii capitel want gods mogentheit ende gods wijsheit ende gods wille sijn eeweghe drie toegheheyghent den drie personen van dese drie personen so en es vader sone heylich gheest deen niet meerder dan dander te settene noch deen van drien drie toegheheyghenden en doech niet sonder dat ander want gods moghentheit die en doech noch hem gode noch ons en daet sine eeweghe wijsheit noch sine wijsheit die en doech oec niets niet en daet sijn wille die heyleghe gheest want ic seggu dat inder waerheit ghesproken die god selue es ware dat sake dat die godlike persone vader sone heylich gheest hem seluen met onderscheede ende na anderheit niet en bekenden so ware god selue een arem god ende een onsalich god ende oec een allendich god want meerct in v seluen wat of waertoe es moghentheit goet sonder wijsheit of sonder bescheedenheit daer ne ghene ordinancie en es daer wert moghentheit onraet ende sotheit merket oec in v seluen wat soude gode of oec eeneghen mensche moghentheit of wijsheit eenich van beeden of hy ne gheenen wille noch minne en hadde toten dinghen die hi doen ende laten woude wijsheit of hoghe verstaen sonder oetmoedicheit of sonder godlike minne dat wert te male gheestelike houerdie of valsche ledicheit god onse heere hy schiep de weerelt met sijnre moghentheit ende alle dijnc heeft hy wel gheordineert ouermits onsen heere ihesus cristus den sone der wijsheit en trauwen so moest hijt emmer willen want hoe soude god ya of oec een eenich mensche een dijnc ghemaken of ghesceppen hy en moester emmer sinen wille ende sijn contsent toe gheuen seker wat men eenen crighelen mensche ieghen sinen wille doet doen dat vaert selden wel ya ende des ghelike machmen oec also wel spreken vander wijsheit gods of dat sake ware dat gods wille ende sine wijsheit niet ouereen en droughen ende dat god ne gheen dijnc en hadde willen ordinancien noch ordineren so en hadt niet gheweest ende so waren alle dijnc niet ende te niete want so waert al bleuen en haddere god sine minne niet toe ghegheuen vanden ghenen die der heylegher drievuldecheyt zeere mesbieden met valschen gheuoelen datse gheloeuen xxv capitel ende hier omme so zweeric v vp dat heyleghe sacrament ende oec bi alle dien dat god es dat dese mensche of die menschen alle met valschen lichte des duuels verleydt ende bedroghen sijn die also teenicheden ghekeert of te simpelheden ghetrocken wanen sijn dat sy dit houden ende segghen ende hem also van binnen gheuoelen dat in deeweghe leuen daer bouen noch anderheit noch onderscheyt noch kinnen noch minnen noch willen noch begheeren noch hebben noch weerc noch duecht noch oefeninghe noch wise noch onderwerpenheit noch inkeer noch vutkeer noch oec onderscheet der heyleghen gods noch der godliker persone noch dat deen heyleghe gods der andere heyleghe gods noch hare duechde ne gheen onderscheedich kennesse noch wetenheit der andere hebben en sullen dit es diere quadere vryer menschen segghen ende noch meer dat oec die godlike persone hem seluen na anderheit noch met onderscheede deen den anderen niet onderlinghe en onderkennen ende segghen oec dat god selue ne gheenen wille noch verstannesse noch gheene begheerte en heeft ende dat sy in lucifers eere sijn worden ter quader vren kinneloes ende minneloes ende willeloes ende duechden quite seker dit es al inder waerheit waer sy sijn emmer duechden ende oec alle der weluaert ende der salicheit quite ende alle des ouernatuerlic goets dat hem van gode gheschien mochte maer daer vp en hebben sy ghen sien want sy willen segghen dat sy selue god ende godheit sijn ende dat haer hant heeft hemel ende eerde ghescepen ende segghen noch meer dat haer gheschepen wesen ende oec alle gheschepene wesene in dat ongheschepen wesen gods vergaen of te nieyte vergaen sullen ende datmen daer gods ende alre dijnc ende oec alre heylicheit van duechden also los en ledich sal sijn ende staen alse de creatuere was eerse creatuere wart of doe sy niets niet en was ende des gheloeuic hem al wel ende oec alre quaetheit daer toe dat sy hem also van binnen alsulke simpelheit in hem gheuoelen als of sy waren dbelde gods of dwesen alre wesene maer hier es lettel an belanc want een heydijn ongheloeuich mensche hy gheraect wel ouermits inwendeghe simpelheit met bloeten natuerliken lichte ter eerster saken alre saken sake want dit siet de mensche altoes wel in hem die den simpelen keer can ende simpelheit in hem beuonden hebben het es hem so licht als een oeghe vp ende toe te lukene daer en behoort hem gheen aerbeit toe vp dat sy hem van binnen onghebeelt ende sonder al ghemerc ende inval van menichvuldeghen wisen ghehueden ende ghewachten connen so dijnct hem dat sijt al hebben dat sy hebben souden ende dat te hebbene es ende daer alle goetwilleghe menschen ouermits menichvulde wisen na loepen ende niet of en weten noch en ghesmaken dat dijnct hem dat sijt alleene claerlic vonden ende beseten hebben dit weetic seker wel dat sy hem also gheuoelen of sulke andere hebbent horen segghen een wederspreken van eggaertes lere ende een lere teghen die sempele ledecheyt des gheests xxvi capitel ende someghe menschen die oec des valschs eggaerts boucke vander predeckeeren oordenen by hem hebben ende die pleghen te lesene of daer in vele studeren willen die commen gheerne ter valscher ledegher sempelheit ghelikerwijs dat eggaert oec selue bedroghen was in sinen leuene ende in sijnre valscher leeringhen ende oec meneghe quade opinione ende valsche articulen die hi sinen ionghers leerde diet met hem hilden doe hy leefde want also eggaert selue bedroghen was ende die ghene die hem in sijnre valscher leeringhen van ongheloeue doe na volgheden die worden oec bedroghen ende al noch so sijn die ionghers verleyt ende bedroghen dier ic vreese dat vele es in aermen schyne die eggaerts valscher leeringhen na volghen ende sine scrift voor goet achten ende liefhebben ende bouen alle scriftuere so minnen sy ende prysense eggaerts leere onder hem daer sy dorren ende daer sy vry wanen sijn van der cleergien ende van den priesterscapye want sy houden vele watter es meer van eggaerde ende van sijnre leeringhen alleene dan sy doen van sente pieter of van sente pauwelse noch oec van al den ewangelie noch van alden boucken die ye ghescreuen worden noch oec van onsen heere ihesus cristus hem seluen noch van sinen leuene daer houden dese vrie onvrie gheeste lettel af doorgestreept of niet maer sy willen selue een eenich sone gods van natueren inder godheit sijn ende niet van ghenaden dies onse heere ihesus cristus god ende mensche selue niet en hadde dies willen sy hem voren ende bouen gaen want sy wille vpclemmen met eyghender cracht ende segghen dat sy der gracien noch der hulpen noch der verdienten ons heeren ihesu cristi niets niet en behoeuen ende dies en hadde cristus selue niet want na den nedersten deele sijnre mensheit so ontfijnc cristus al van ghenaden dat hy hadde ende dat hy was ende dat hy noch es want cristus ziele was ende es ende sal oec eewelic bliuen gheschepene creatuere ende daer omme sprac cristus selue in dewangelie dat hem alle macht toe gheworpen of ghegheuen worden in hemel ende in eerde want na der mensheit so was onse heere ihesus cristus die seuen gauen des heylichs gheestes ende oec alle n doorgestreept regelvulling macht van bouen ontfaende maer na sijnre godheit so was hy selue gaue ende gheuende ende hadde macht ende ghewout al hemelrike ende eerderike dore ghelikerwijs dat cristus noch heeft want noch moeten alle godlike gauen ende alle hemelsche gracie ende ghenade door sine macht ende door sine handen ende door die edele wonden ende ouermits die werde dooet des crucen ons heeren ihesu s geexpungeerd cristi halve us geexpungeerd ghegheuen ende vergheuen werden want de vader die en vermach niets niet sonder onsen eeneghen heere ihesus cristus den sone inder godheit noch die heyleghe gheest sonder hem beyden want dese drie persone en worden nv noch nye verscheyden want wat dat deen wilt alleene dat consenteren dander twee ghemeyne ende hier omme so seggic v noch dat dese sotte menschen alre zwaerlixt dolen die den vader willen bekennen sonder den sone of den sone ende niet den heyleghen gheest ya of die dat wesen gods willen setten sonder persone of persone sonder wesen ende die oec dat wesen gods niet en bekennen haer ouerwesen noch haren heere haren god bouen hem maer sy willent selue sijn ende segghen dat sy selue cristus sijn ende dat sy die selue sone gods sijn of siin dien de vader ghebaert siet ende alsulke raserie ende menegherande quade openbare articulen van ongheloeue dier eggaert wel xxvi openbaer predicte ieghen thof van rome ende ieghen die ghemeyne heyleghe kerke so was eggaert een zwaer antkerst doe hy leefde ende noch heeft eggaert meneghen ongheloeueghen antkerst achter hem ghelaten ende ouermits sine leeringhe ghemaect ende hem doen navolghen ende volghen want wilen eer vor eggaerts tide so en wistemen van desen quaden vrien gheesten noch van dier valscher ledicheit twint noch deel want het oerspronct ende beghint alte male vut sinen sotten fondamente dat hy plach te predekene dat wy niet en souden sijn vele sonen maer een sone es cristus ende dat woude eggaert segghen ende dat segghen sy noch die sine leeringhe voor goet prisen dat de sone gods es sonder anderheit of sonder creatuerlic onderscheyt ende van allen desere menschen quaetheyt so was ende es eggaert sake ende ocsuyn ghelikerwijs dat lucifer sake ende ocsuyn was alle der anderre duuele val ende oec al noch so hebben dese vrie onvrie gheeste hoeftheeren onder hem die hem van hoghen subtilen dinghen onderwinden te sprekene hem ware seker vele beter ende salichliker dat sy hem nederden ende oetmoedichden ende oec haren pater noster lasen of leeren singhen dan dat sy goetwille simpele menschen met harer valscher leeren an hem halen ende te harer ongheloeuecheit waert te trecken seker ic en souts my een twint niet erren dat icse in een scone cole viers saghe bernen alle die ghene die dleuen ons heeren ihesus cristus willenvoren of bouen gaen ende cristus passie versmaden of veronwerden te oefenen maer nochtan haddic vele lieuer datmen my seluen berrende ende ict alleene ontgonde in dien dat icse ten ghewareghen kerstene gheloeue ons heeren ihesu cristi ghetrecken ende ghebringhen mochte een openbaeren van sommeghen onghelouighen articlen die eggaert ende die sine noch houden ende een proeue hoirder valscheyt xxvij capitel en es dit niet groet wonder hoe dat dese menschen tot deser sotheit ende tot sulker dolinghen gheraken moghen dat sy dat wesen gods sijn willen ende segghen dat haer gheschepen wesen in dat wesen gods te niete gheet ende sy setten oec dat wesen gods sonder drivuldicheit der persone ende segghen oec some daer toe dat die godlike persone oec vergaen of dat ne gheene persone in der godheit en sijn siet ende aldus so setten dese ondrachteghe ende onuruchtbareghe menschen gode den vader sonder geexpungeerd en doorgestreept sonder verstannesse ende gods moghentheit sonder weerkelike n eig de eerste beentjes van de volgende m doorgestreept als regelvulling macht ende sonder ghebaren ende sy setten den sone gods in der godheit sonder ordenanceliker wijsheit ende sonder voortbringhende bescheedenheit ende sy setten den heyleghen gheest sonder wille ende sonder minne ende sonder vutvlieten ende hier so loechenen dese dorachteghe menschen de gauen gods ende der ghenadicheit gods ende der ontfaermherticheit gods ende oec der goetheit gods ende daer toe alle der heylegher scriftueren ende alle des goets dat hem of ye creatuere ghedede des willen dese vrye gheeste los ende ledich ende ondanckelic staen want meerct in die doorgestreept dien dat sy gode den vader setten sonder verstandeghe voortbringhende macht hier so loechenen sy dan dat god niet hemel ende eerde van nieyte gheschepen en heeft ende dat es een principael beghinsel van allen sonden ende van allen ongheloeue want so wie hier ane twifelt ofte dies niet willichlic en gheloeft dat god hemel ende eerde ende al dat daer toe hoort van nieuten gheschepen en heeft die es ongheloeuich ende hy loechent daer toe alle des auden testaments ende oec der x gheboden gods ende wie ten anderen male den sone inder godheit wilt setten sonder bekennesse of sonder anderheit of sonder ordinancie of die den vader wilt of waent bekennen sonder onsen heere ihesum cristum hy doolt zwaerlic ende daer toe weder spreect hy dat nieywe testament der heylegher kerken ende oec die heyleghe scriftuere al te male want onse heere ihesus xpristus sprac selue die mi siet die siet den vader want ic ben in den vader ende die vader es in my oec sprac cristus vp een ander stat in dewangelie dat niement en comt ten vader het en sy ouermits den sone ende wie ten derden male den heyleghen gheest wilt setten in bliuende ende niet weselic vutvloeyende als een willich afgrondeloes onbegripelic goet met hem beyden die dolen oec want de drie persone vader sone heylich gheest en worden nv noch noynt verscheyden want onse heere ihesus cristus orcont ende ghetuucht ons selue int beghinsel sijnre passien ende oec te vele steden in dewangelie dat god die hemelsche vader eenen wille heeft want hy sprac selue in witten donderdaghe des auons niet vader dat ic na den nedersten deele wille maer dat du wils noch sprac cristus in eene andere ewangelie dat es mijn moeder ende mijn suster ende mijn broeder die den wille mijns vaders doen die in den hemel es oec lesetmen ende bidden wy daghelix in den pater noster dats s doorgestreept gods wille gheschie in den hemel als in der eerden maer de meeninghe es dat gods wille in der eerden gheschie ghelijc dat hy gheschiet inden hemel want daer sijn sy alle eens willen ende alle een acoort want daer draghen sy alle ouer een metten wille gods want elc wilt daer al so als dander wilt nochtan so behoudt daer een yeghelike heyleghe haren sonderlinghen vryen wille gode te minnene ende te louene nv ende eewelike hoe edel dat es eenwillech acoort der minnen ende hoe men daer toe comen mach xxviii capitel want die alre scoenste ordinancie ende die alre minlicste cyerheit die in hemelrike of in eerderike onder eene goede compaengie of onder gheselscap sijn mach dat es eenwillich acoort want die sinen euenkersten ende allen menschen goets iont ghelijc hem seluen die draghet met allen cratueren ouereen na den inwendeghen mensche ende wie dat met gods wille ouer een can draghen ende hemseluen te gronde ghelaten heeft donder eenich verkiesen na den alre liefsten wille gods die en mach nemermeer onvrede hebben noch verladenheit van gheeste noch van ghemoede maer natuere mach naden nedersten deele met harden cleynen dinghen veruaert ende verladen werden daer sy vp haer seluen staet sonder begauinghe der gracien gods van bouen maer daer wy metten gheeste te gode gheuoucht ende gheeeneghet ende godlike minne ghesmaken daer en moghen wy niet veruaert noch verladen noch ghehindert noch beweghet wer den van lieue noch van leede noch van gheenre creatueren noch van gheenen dinghen dat eertschs of verganckelic es want bouen redene ende bouen beelden in den gheeste daer wy een leuen ende een ghebruken met gode hebben beseten ende gheuoelen daer en mach ons niement beweghen dan minne selue ende god ende eeweghe dinghen want die hem seluen met wisen ende door die wonden ons heeren ihesu cristi ende ouermits minne ter bloeter waerheit inkeeren die moghen die waerheit al bloet ontfaen in haren gheeste des die redelike oeghe niet ontfaen noch begripen en mach ende dese menschen moghen sien den orspronc der godheit ende oec ouermits dryvuldicheit in eenicheit daer men alle waerheit sonder middel van gode ontfaet ende leert ende oec van bouen nederwaert alle waerheit ouermits dryvuldicheit vter eenicheit gods voort bringhet ende deelt elken na sinen noet ende na dats de menschen ontfanckelic ende hebbelic ende bereet sijn der gauen gods weerdelic te ontfane daer na stort god sine gracie ende sine hemelsche ghenade in ons hoe redene ende verstannesse moeten wiken deze twee woorden staan superscript ende buten moeten staen daer die minne mach inne gaen xxix capitel maer al es dat sake dat de redelike merkelike oeghe dat godlike eenvuldeghe licht inden bloeten weseliken inganghe niet ontfaen noch verreyken en can na der ouerster simpelheit des gheestes nochtan so siet die redelike verstendeghe oeghe dat godlike licht met ghemerke ouermits die ieghenwoordicheit gods ane ende sy wert ouermits drivuldicheit gods vter eenicheit gods verlicht ende verclaert al en cans die redelike oeghe niet ghebeelden noch gheymagineren dat sy bouen beelde ende bouen haer begrijp ende oec bouen haer weerkelike verstaen inder claerheit gods na anderheit ende met onderscheede siet want daer die eeneghe weselike cracht ons gheestes ouermits minne al bloet in gheet ouermits dryvuldicheit in eenicheit daer blijft die redelike oeghe voorstaende ende kiket ende siet ende staert ende scout vaste na ende inwaert rechts als of een mensche voor een dore stonde en dronghe ende altoes inwaert saghe ende daer niet te male in en mochte aldus sijn wy ende bliuen wy altoes in gode ende altoes buten gode als of een mensche den eenen voet ouer den doerpel int huus hadde ghesedt ende metten anderen voete daer buten stonde also gaet min ne ouermits dryvuldicheit in eenicheit al bloet in maer verstannesse blijft buten staen horekende ende starende ende weselic ouerneyghende na dat selue dat wy in ghebrukeliker minnen ende in oueruloedegher satheit bouen ons seluen ende bouen al onse werken in gode beseten hebben want minne si wilt met gode ende in gode alles ledich te rusten ende te vreden bliuen want het es haer ghenouch dat sy minnen mach want minne en siet na gheen ander ghewin dan na minne maer die redelike merkelike oeghe sy moet van bouen tot beneden ende van onder tot bouen beyde inwaert ende vutwaert ende vpwaert ende nederwaert die pascen ende die weghen gods vp alle siden ende tallen enden uerwaren ende moet elken tsyne gheuen dat behoort der redeliker oeghen ende der bescheedenheit al gader toe ende oec den ghenen die van bouen tot beneden vten aenschine ter minnen verlicht ende verclaert sijn ende oec noch alle vren ende in elken oeghenblicke van nieys verclaert werden ende nieywe andwoorde ontfaen van gode dese moghen voort verlichten ende oec anderen menschen gheraden ende leeren hoe ghewareghe minne gods es een meesterse alle der doeghdt ende hoe licht datse sundeghen die leuen sonder minne xxx capitel want een mensche die antworde inden gheeste sonder middel van gode ontfaet ende verstaende blijft ende daer gheleert ende verlicht wert vten bloeten aenschyne der minnen gods hy es wijs ghenouch ende vroet ghenouch alle ander menschen voort te wisene en te leerene van inwendeghen gheesteliken stucken want een mensche die gode ghewaerlic ende ghetrouwelic mint ende die gheboden gods ende der heylegher kerken vaste in sijn herte begrepen heeft hem wert harde lichtelic gheleert hoe ende wat hy doen ende laten sal want minne leert den mensche bat in eenen corten oeghenblicke hoe dat hy de vierte ende de wet gods inder waerheit houden sal dan hy vut allen den boucken vanden beghinne der weerelt toten ende der weerelt soude connen gherapen of ghesoeken want een mensche die gods in kerstenen gheloeue mint die en mach noch en can die wet gods niet ghebreken hy en sout emmer moeten weten want sijns selues eyghene inwendeghe consciencie soudene wroeghen berespen ende oec oerdeelen van sijnre ongherechticheit maer menich ander mensche die gode niet ghewaerlic en minnen noch met ouernatuerliker gracien gode in sinen lichte niet en bekint al es dat sake dat sy altoes ende alle vren ende dach ende nacht de vierte ende de wet godes breken sy werdens lettel gheware ende al werden sijs gheware nochtan achten sijs harde cleyne dat sy de vierte ende de gheboden gods breken noch dat sy vp heyleghe daghe of vp sondaghe tontide werken of haer comescap driuen ende menegherande quade sonde ende ydele sotheit die men tsondaechs ende des heylichdaechs als men met rechte vieren ende ghenade an gode ende an de heyleghen gods souken souden seker dan viert men alre qualixt van sonden ende van quaden werken daer men van rechte altoes af vieren ende rusten soude want ghelikerwijs dat ic dicwile ghesproken hebbe so seggic noch dat sy alle haer vierte breken die ghene die des sondaechs of op heyleghe daghe loepen danschen reyen caetsen clossen cloten dobbelen of wat spele dat sy spelen daer sy haer messe of den dienst gods ende der heylegher kerken by beletten als sier toe ghehouden sijn vanden gheboden gods of der heylegher kerken weghen of die ghedaets taueernen haren dese gaen alle ten helschen putte waert dat lettel baet e superscript vieren van wtwendeghen saanzet van o doorgestreept werken sonder vieren van sonden xxxi capitel want het helpt herde lettel of niet datmen van wtwendeghen grouen werken viert vp datmen altoes van grouen sonden ende van quaden werken niet en rust noch en viert want altoes sijn wy sculdich van sonden ende van quaden werken te vierene ende wy sijn sculdich de conciencie suuer ende reyne te houdene sonder berespinghe van dooetsonden ende tsondaechs ende op andere heyleghe daghe so sullen wy oec rusten ende vieren van grouen vutwendeghen werken ende daer toe sullen wy oec vasten ende vieren doen ende laten dat ons die heyleghe kerke ghebiet ende verbiet ende tsondaghes ende op heyleghe daghe soe salmen sonderlinghe ter kerken gaen gode dancken eeren minnen louen bidden beden ende sullen goede dinghen oefenen ende anteren ende onse herte met gode ende met eeweghen dinghen becommeren ende emmer sullen wy ghedijncken ende voor oeghen nemen der passien ende der heylegher weerder verdienten ons liefs heeren ihesu cristi ende alle des goets dat ons god in trouwen ghedaen heeft want alle die weerelt die en mochten onsen heere god een sempsadeken groet niet vullouen noch vulprisen van der minster ghenaden die god ye mensche ghedede want het en es niet ghenouch dat hem de menschen van grouen sonden hoeden noch dat hy tsondaghes en tsheylichdaghes viert van grouen vutwendeghen werken maer wy sijn den heyleghen dach sculdich te heyleghene met goeden vutwendeghen werken na wise der heylegher kerken ende oec met inwendeghen duechden want an die teykene of ane die wise van buten es lettel belanc daer dinwendeghe duecht der caritaten ende der godliker minnen niet en es of daer men den heyleghen dach van binnen niet en viert noch en heyleghet want die den heyleghen dach heyleghen sal die moet selue van binnen goet ende heylich ende oec gode behaghelic sijn voor sine oeghen van xii poenten die behoeren ter ghewaregher vierten xxxii capitel ende daer toe behoren ons xij poyntkene willen wy selue goet ende heylich sijn ende sullen wy oec den heyleghen dach ghewarichlic heyleghen ende te rechte vieren nu meerct hier cort deerste es een ghewarich rauwe van al den sonden die de mensche ye ghedede dander es dat de mensche voortmeer nemmermeer sonde doen en wilt terde es dat wy hopen betrouwen ende gheloeuen sullen ya sonder eeneghe twifel dat v god ouermits sijn grote grondelose ontfaermherticheit al v sonden verlaten ende vergheuen heeft ende ten vierden male alse wy dies van binnen gheware werden dat ons god onse sonden vergheuen heeft ende dat hy ons sijn heyleghe gracie inghestort heeft siet dan sullen wy onse herte ende onse crachte beede van buten ende van binnen met goeden heyleghen ghebede op rechten ende toeuoughen te gode ende te hemele ende oec te eeweghen dinghen waert gode danckende ende louende nv ende eewelic ende ten vijfsten male so selen wy ons oetmoedelic nederdalen ende spreken ongheueynsdelic onse biechte ende sijn ende bliuen altoes toter dooet toe gheoorsaem ende onderworpen der heylegher kerken ende den gheboden gods die en selen wy niet willen breken noch achterlaten om steruen noch om leuen noch om negheen dinghen die ons gheschien of gheuallen moghen tseste es dat wy in al onse werken esser lettel of vele so selen wy souken ende meynen meer deere ende den lof gods dan ons selues salicheit want dat es elcs menschen salicheit dat hy vrylic souke deere gods ende dat wy ons eyghen gherijf vertyen connen in allen dinghen want alselken drift ende alselken gheuoelen so weerct god ende die gracie gods ende oec die heyleghe gheest in ons tseuenste dat der vierten ende der eeren gods van rechte toe behoert es dat wy altoes daer na selen staen ende poeghen ende begheeren den liefsten wille gods te gherakene dachtste es dat wy alre menschen salicheit begheeren selen ende oec alles goets gheonnen selt ghelijc v seluen also hem god ant dat weerct godlike minne ende caritate daerse es dneghenste poynt es dat wy emmer yet goets selen werken of annemen ter eeren gods het sy bedinghe of goede vutwendeghe werken of yet anders op dat ons die duuel nemmermeer ledich en vinde want die duuel en mach niemene anders van gode noch ter sunden wert trecken dan dieghene die daer ledich sijn ende gods ende haers selues of der inwendegher duecht niet waernemende en sijn met neerensteghen ghebede want sente pauwels leert ons dat die gracie gods in hen niet ledich noch ydel en was oec es ledicheit een beghinsel van alre quaetheit daer omme neemt altoes so ghy naest cont emmer yet goets voor oeghen tienste poynt es wildi dat v god ende die duecht ende oec v ghebet smake so moetti scuwen ende vlien beede van buten ende van binnen alle menichvuldicheit deser weerelt vriende maghe ende oec alle heymeleke creatuerleke na wandelinghe ende souken alleene inwendeghe heymelicheit met gode ende met onsen heere ihesus cristus ende metten heyleghen gods die daer bouen sijn want die der eenicheit en der minliker liefden godes pleghen ende ghesmaken sal die moet alle menichvuldicheit begheuen want alle weerc ende alle beweghinghe die es om eene endelike ruste gods te ghebrukene delfste poyntkin ende oec dat alre oorboorlixte eens goets menschen die emmermeer vrome werden sal in gheesteliken stucken of in den heyleghen dienste gods es dit dat de mensche van elker noet make een duecht dat es dat wy ons pinen willichlic ende gherne te lidene ende te ghedoeghene dat wy doeghen moeten want den goeden mensche en mach en gheen dijnc pine sijn dat eyghelic pine heeten mach anders dan wederwille want en ware ne gheen wederwille so en ware noch vagheuier noch helle noch so en mochte ons ne gheen dijnc te zwaer sijn te lidene ya ware dat sake dat onse wille eenich ende eendrachtich ware metten wille gods die met gode so vereenicht sijn die moghen wel verladen werden maer daer wy met gode gheeneghet sijn ende wy dies gheuoelen ende minne ghesmaken daer en mach niement verladen sijn alle goede menschen die inder gracien gods sijn die sijn een met gode ende ghebruken gods ouermits middel der gracien ende nochtan so moghen die menschen alle wel verladen ende bedruct werden in hen seluen maer die bouen hen seluen verhauen sijn ende vryheit van gheeste in minnen gheuoelen die en moghen niet bedruct noch verladen werden twalefste pueyntken daer wy dit in voren ende oec in na van onder tot bouen al gader niet vulbringhen sullen dat sal sijn ouermits die passie en die wonden ende die heyleghe werde verdiente ons liefs heeren ihesu cristi want thoechste ende dnederste ende dmenste ende dmeeste ende dbeghin en deynde ende alle heylicheit van bouen tote beneden die moeten wy alte male vuldoen ende vulbringhen ouermits die heyleghe dooet der verdienten ons heeren ihesu cristi want die ghene die sonder onsen heere ihesus cristus willen opclemmen toter godheit die dolen alle ya al waert datse also subtijl ende oec al so behendich waren dat sy spraken met ingheliken tonghen ende datse daer toe alle daghe opvoeren tote inden derden hemel siet nochtan soe weetic seker voorwaer wel ya alse seker alse dat god es ende leeft datse alle verleet ende bedroghen sijn die sonder onsen heere ihesus cristus yet goets souden willen of vermoghen vele manieren van edelen oeffeninghen die alle spruten vter passien ons heren ihesu cristi xxxiii capitel want alle goede gheestelike gauen ende godlic inspreken dat werdt ons ouermits ihesum cristum ende door onsen heere ihesum cristum ende ouermits sine heyleghe verdiente ghegheuen hier om en can ic noch en mach ic v niet beters gheraden noch gheleeren wildi een vrome heylich mensche werden soe oefent v dach ende nacht neerstelic in dat edel liden ende in die opene wonden ons heeren ihesu cristi want ouermits die mensheit cristi so moeten wy ter godheit commen ende ter ouerster hoecheit gods gheraken ende alse ons die ouerste hoecheit gods en tie godlike oerspronc der dryvuldicheit gods ghetoent ende gheopenbaert heeft gheweest ende es siet dan cort daer na ende oec inden seluen oeghenblicke so werden dese menschen weder op hare selfs cleynheit ghelaten ende dan dan voortmeer soe werdense dusent weerf ya hondert dusent weerf onsen heere ihesu cristo weerdelekere ende oec edeleker god ende mensche leuende in alre heylegher oefeninghen van duechden ende van goeden werken beyde van buten ende van binnen dan sy voren ye ghedaden leeft also der godheit dat ghy der mensheit cristi niet te men en sijt ende dat ghy niement anders en ghebreect in caritaten maer oefent die godheit en tie mensheit beyde in een dat es der hoechster minnen leen want die der godheit willen pleghen en tien dan liden of doeghen yet mach verweghen die en sijn in cristus minne noch niet verheuen want in onsen herteliken opganghe soe sullen wy oefenen lof ende eere ende werdicheit te gode met allen goeden menschen die inder gracien gods sijn ende met allen heyleghen ende met allen inghelen ende oec met onsen heere ihesus cristus soe selen wy den hemelschen vader offerande doen voor die ieghewoordicheit gods cristus met ons ende wy met hem ende in onsen steruenden nederganghe ons selues soe selen wy oefenen gront oetmoedicheit ende reuerencileke vreese alle dat te lidene en te ghedoeghene eyst soete eist suer dat de hemelsche vader op ons ghestaden ende ghehenghen wilt nv voort meer ende eewelic ende in onsen weseliken bloten eenvoldeghen onghebeelden inkeer soe selen wy oefenen vryheit ende eenpaerlinghe ghestedecheit ende stille onbeweghelike minne gods ende in onsen weseleken wtganghe daer wi metter rijcheyt gods wt ende ouervloyen al hemelrike ende eertrike dore ende oec dat vagheuier ende alle ende deser werelt dore daer selen wi altoes oeffenen ghemeyne minne ende dese minne es widere ende breedere ende diepere ende hoghere ende meerere ende langhere dan hemel ende eerde ende alle dijnc beuaen heeft ende oec van deser eewegher glorioser onbegripeliker minnen die onse heere ihesus cristus god ende mensche selue was ende es soe waest dat danieel die prophete sprac ende propheteerde ic sach spreket hy eenen boem vander eerden toten hemel hoghe ende die telgheren of die riseren des boems die waren vte ghespraeydt op alle enden van deser weerelt het steet oec ghescreuen dat god heeft vervult den ommerijnc der weerelt oec in de heyleghe kerke sijnctmen ende leestmen dach ende nacht dat god heeft vervult hemel ende eerde n eig de eerste twee beentjes van de volgende m doorgestreept als regelvulling mids die cracht en tie vutstortinghe sijnre gracien ende sijnre glorien ya der welker gracien ende glorien gods dier niement en deerft noch en ghemest dan die ghene dier niet en wilt noch en begheert en tie haer herte van gode ghekeert hebben ouermits quaetheit ende sunde of die haer herte of haer minne an eenich dijnc dat eertschs es meer gheleghet hebben dan an gode te minnene of sine gheboden te houdene die lieden en moghen sijnre gracien niet ghesmaken ende selke bliuen te male van gode verstoten ende uerworpen ouermits haer quaetheit sonder wederkeer nv ende eewelic ende dit waren eyghelic die ghene daer cristus of sprac ic en bidde voor die weerelt niet dat sijn alle die ghene die af ghekeert sijn sonder wederkeer ende afghekeert selen bliuen voor hen en bidt cristus noch die heyleghe kerke niet van den vierden gheboede e na o geexpungeerd ende van drierhande gheboorten godleke natuerleke ende gheesteleke xxxiiii capitel hier omme seggic v voort seldi behouden bliuen of wildi die gracie gods vercrighen soe mint bouen al ende oefent eenen god ende en zweert by hen niet ydelic in v spot viert die heyleghe daghe al gader tfierde ghebot gods volghet hier na ic wilt cort maken dat men sal eeren moeder ende vader want daer omme so heeft ons god dit ghebot ende oec alle sine wetteghe gheboden ghegheuen om dat hy wilt dat wise houden want ic seggu dit voorwaer wie dat moeder ende vader eert god salt hen hier ghelden in eerderike of hy salt hen daer bouen met hen seluen lonen dat es noch beter in hemelrike ende beyde mocht wel gheschien dats de mensche hier te bat soude varen aenden liue ende oec namaels aender zielen ware dat sake dat wy moeder ende vader te rechte eerden omme des ghebots gods wille want natuerlike wet heuet in ende onse verstandeghe redene leert ons tselue dat wy sculdich sijn moeder ende vader eere ende werdicheit te doene al en hads god niet gheraden noch gheboden want gherechte natuerlike wet heeft dit in sonder ghebot dat elc mensche den anderen doen ende oec gheonnen soude ghelikerwijs dat ic willen ende begheeren soude dat men mi dade nochtan soe suldi weten dat wy moeder ende vader bouen dit ghemeyne noch meer sculdich sijn maer nv seldi weten dat wy hebben tweerande vader ende tweerande moeder deerste dat es een gheestelic vader god onse heere van hemelrike wies kindere dat wy alle ghemeynlic sijn dander dat es onse gheesteleke moeder die bruut die heyleghe kerke ende terde dat es onse natuerlike vade ende moeder daer elc mensche na den nedersten deyle ouermits vleesch ende bloet af comen ende ghewonnen ende gheboren sijn ende aldus soe moghen wy merken drie manieren van gheboorten eene godleke dander eene lijffeleke ende terde eene gheesteleke want ouermits die eerste godleke gheboorte soe es die ziele puer suuer ende reyne sonder alle vlecke vut gode ghevloten metten eeweghen woorde ende also soe esse gheschepen teenre ghelijcheit des beelden der heylegher dryvoldicheit gods want dat beelde gods draghet ons in heme ende wy draghen weder dat beelde gods in ons ende daer omme soe soude de ziele ende soe es de ziele van gherechten aerde ende van edelheit harer eerster gheboorten gheneyghet te haren eersten oerspronghe ende te haren yersten princepaelsten eeweghen beghinsel weert ya en worde de ziele niet belet noch besmedt ouermits die yerste erfsonde van des lichamen weghen ende ouermits die ander gheboorte die wy in sonden ontfaen aen vader ouermits onse vleesscheleke moeder want also saen seldi weten alse die ziele metten lichame versaemt ende te gader gheuoeghet ende vereneghet sijn soe wert die ziele oec besmet ende beulect metter seluer yerster erfsonden adaems ya inden seluen yersten oeghenblicke dat god die ziele scept ende inden lichame stort siet ende ouermits dat soe wert een yeghelic mensche van natueren altoes n eig de eerste twee beentjes van de volgende m doorgestreept als regelvulling meer ende lichtelekere gheneyghet ten quaden dan ten goeden ende meer tonduechden dan te duechden ende meer al op wassende ter weerelt waert ende tidelheyden weert dan te gode of teweghen gheesteliken dinghen weert want al toes es de mensche meer gheneyghet ouermits natuerleke doorgestreepte v als regelvulling vleesscheleke gheboort vutweert dan inweert ende meer ten sondeliken ghebeeken weert dan tinwendeghen duechden weert het en ware dat sake dat de derde gheboorte der gracien ende der ghenaden gods die ouernatuerlic es daer toe quame ende dat wy anderweerf gheboren werden vten watere ende inden heyleghen gheest ende aldus sprac onse heere ihesus cristus selue tote nichodemus het en sy dat sake dat ghy anderweerf gheboren wert vten watere ende den heyleghen gheest die en mach niet commen in dat rike gods siet ende doe uerwonderde desen groten meester zeere hoe dat hy soude moghen anderweerf gheboren werden inden watere ende inden heyleghen gheeste want dese ouernatuerleke gheboorte en conste hy niet begripen noch verstaen ende dat en uerwondert my niet want nichodemus hy en haddere te voren noyt af horen segghen ende daerom en waest gheen groet wonder al en conste hijs ten yersten male niet verstaen noch begripen want het es noch menich ewelic kersten mensche ende oec menich groet meester van clergien die ghedoept sijn in de fonte ende hebbent dicwile horen predicken ende segghen ende nochtan en souden sijs niet wel connen verstaen noch versinnen ya hoe of in wat manieren dat de mensche sempelment in minne ende in caritaten ende inden heyleghen gheest ghedopet ende gheboren ende ouerformt ende te male vernuyt wert in godteleker minnen die ouernatuerlic ende godlic ende eewich blijft want de gheboorte der minnen ende dat ouernatuerleke doepsel des heylichs gheests dat en versteet noch en gheuoelt de dusenste goetwilleghe mensche niet inden heyleghen gheest hoe dat saleghe doepsele ende die ouernatuerlike godteleke gheboort in gheualt ende gheschiet maer menegherande andere doepsele ende gheboorte diemen met teykenen ende met figueren ende met ghelikenessen ende met wisen sedt ende bescriuet deene aldus dander alsoe na datsy voormaels gheschiet sijn ende wise bescreuen venden in die heyleghe scriftuere dat es licht ende oec altemale goet te verstane hoe of wat datmen met redenen proeuen ende merken mach van vele maniere van doepsele xxxv capitel want men vint wel vijf manieren of sesse van doepen ende van doepsele deene es inden watere ende in de vonte ende by wilen mach die vroede vrouwe oec dat kindeken doepen daers noet es ende daert steeruen soude ende selke andere menschen die werden ghedoept ende ghewasschen ouermits rouwe van sonden ende ouermits ghewareghe penitencie ende selke werden ghedoept ende ghewasschen inder biechten want die claerlic ende ongheueysdelic in gherechter oetmoedicheit ende vut ghewareghen rouwe van sonden haer biechte spreken die menschen ontfaen grote gracie ende ghenade van onsen heere dewelke ne ghene sonde achterwaerts en steken echter werdense ghewaerlechlic ghe doept die ghene die de sonden staerckelic wederstaen alse sente pauwels spreect toten bloede ende dat sijn eyghelic die ghene die soe zeere striden ieghen den duuel ende ieghen alle oncuussche becoringhe des v als regelvulling vleeschs datse om steeruen noch om leuen nemmermeer sunde en willen doen dese die hebben de sunde wederstaen toten bloede die lieuer souden die doet steeruen om cristus wille eerse dooetsonde daden of eer se hen van gode schieden want alsoe dicwile alse de mensche eene sonde of eene quade becoringhe of oec een quaet onsuuer ghepeys wedersteet om gods wille of in ons heren ihesus cristus name alsoe dicwile werdt de mensche gheestelic van binnen ander zielen ghedoept met nuwer ghenaden de vijftich vroede meesters die sente kateline bekeerde ende brachtse toten heyleghen kerstenen gheloue sy worden oec ghedoept sonder water in betekenesse van viere ende nochtan soe en ghereen noch soe en verberrede een haer van haren cleederen niet ende hier by versta wy eyghelic die ghene die in puerheit van gheeste ende in godteleker minnen berren ende te male versmeken ende te niete verberren in den viere der eewegher minnen gods want dese werden inde gheeste ende in weseliker minnen ende oec inden derden hemel sonder middel ghedoept daer mijn heere sente pauwels ghedoept werdt in sijnre yerster bekeeringhen want sente pauwelse hem was ten yersten male thoechste ghetoent ende daer omme moeste hijt namaels zwaerlic veraerbeyden ende met duechden verhalen want die inden gheeste ende in minnen ghedoept werden ende minne oefenen connen in haer seluen dat en quest noch ziele noch lijf want dien minne ghetoent wert ende minne gheuoelen ende minne oefenen ende minne sijn dat en es ghene pine noch gheen aerbeit maer eer de mensche hier toe comt dat hy weten mach of ghesmaken wat minne sy of wat god in hem seluen es het moet tyerst costen al dat de mensche ligghende ende roerende heeft ende oec alle dat wy selue sijn moet ons costen eer wy yet connen gheweten of ghesmaken wat minne es want die dat weten sal die en mochte niet propers noch niet eyghens behouden oec hebben selke menschen ghedoept ende gheheylicht gheweest ende licht noch werden eerse gheboren waren in harer moeder lichame als jeremias johannes baptiste sampsoen ende onse lieue vrouwe die reyne werde moeder gods ende oec onse heere ihesus cristus selue hy was bouen alle menschen ende oec meer dan alle menschen ouervloedeleker ghedoept ende gheheylicht in sijnre moeder lichame want naden nedersten deyle der mensheit soe was onse heere ihesus cristus ghedoept in den heyleghen gheest van gracien ende van ghenaden ende naden nedersten deyle sijnre mensheit soe ontfijnc cristus de godteleke ouernatuerlike gauen gods van gracien ende van ghenaden rechts als een ander mensche nochtan was cristus ende noch es ende sal eewelic bliuen na den ouersten sijnre godheit een eewich doepere ende een eewich gheuere selue want onse heere ihesus cristus hy es een ander persoen ende een eewich sone inder godheit van aerde ende van natueren want alle dat ghedoept ende gheheylicht wert ende oec gracie ende ghenade ende glorie ontfeet al hemelrike ende eerderike dore dat wert alte male ghedoept ende ghegheuen ende vergheuen ouermits die verdiente ende ouermits die heyleghe vutstortinghe des bloets ons liefs heeren ihesus cristus wat doepsel ende hoe grooten ghauen gods xxxvi capitel nv wildi weten hoe of wat dat heyleghe doepsel gods in hen seluen eyghelic es want ghewarech doepsel es die meeste gaue die god gheuen mach of die god te gheuene heeft maer men vent lettel menschen die soe verre of soe diepe inghekeert sijn ouermits minne noch ouermits vertijnghe haers selues datse gheuoelen of verstaen connen welc dat doepsel der minnen sy want ghewarech doepsel des heylichs gheests dat van bouen comt ende dat die heyleghe gheest in ons weerct dat es dryvuldich ende in desen machment van bouen tote beneden al besluten dierste beroeft ons van der erfsonden ende brijnct ons sekerheit des ewichs leuens dander doepsel beroeft ons van dooetsonden ende also vercrighen wy anderwaerf werkeleke gracie ende ghenade eest dat wy voor dat yerste cleet der onnoselheit verloren hebben dat wy in die fonte ontfinghen ende wy weder omme keeren van dooetsonden soe werden wy anderweerf ghewasschen ende ghedoept ouermits gracie ende ghenade maer die derde partye die bouen al dit ende dat inden heyleghen gheest ghedoept sijn ende in weseleker minnen bouen haer werkeleke minne verhauen sijn die werden haers selfs ende alre eyghentheit beroeft ende aldus werden dese menschen ouergaen ende ouerformt ende ouercleedt ende doorschenen ende omme helst met eenen onbegripeliken lichte in die minne die god es ende die ons tallen boorden ouervloyt ende ouer zweuet ya de welke minne die widere ende breydere ende hogher ende diepere ende langhere es dan hemel of eerde ende alle dijnc beuaen heeft ende die hen seluen in die wilde woeste ende in die onsprekeleke minne gods verloren ontsonken verdroncken weten te male bouen hare seluesheit die sijn ouervlodechlic ghedoept inden heyleghen gheest ende altoes ende alle vren ende oec in elken oeghenblicke alsoe dicwile alse die menschen gods ende der eenicheit waernemende sijn ouermits minne soe werdense altoes van nuwes ghedoept ende vereneghet inden heyleghen gheest ende aldus hebdi ghehoort van dryerhande gheboorte ende oec van dryerande doepsele de redene waer om datmen schuldech es te eren vader ende moeder xxxvii capitel maer noch hebbic v een lettel voort te segghene van den vierden ghebode gods hoe ende in wat manieren dat wy selen moeder ende vader eeren deen es want wy vut hare natuere ende van haren bloede ende van haren vleesche commen ende gheboren sijn dander daer de kindere hare moeder ende vader noch meer eeren om doen selen dat es om dat sise van harer kinsheit op ghespijst ende gheuoestert hebben vten quade met meneghen anxte ende met groter sorghen ya dies die kinder schiere vergheten hebben ende daer omme soe verdient menich quaet kint de helle an vader ende aen moeder ende daer omme sijn vader ende moeder oec herde doer datse te grote herte aen haer kindere legghen om eertsche dinghen hen te wennene op dat sise te hoghen state bringhen mochten daerse in beyden siden metten duuel volen varen ten derden male soe sijn die kindere hare moeder ende vader noch meer eeren sculdich in alsoe velen alse moeder ende vader haer kindere trecken te duechden ende te goeden sedeliken dinghen ende te heyleghen leuene weert te messen te sermoene ter kerken te gane ende met goeden lieden te wandelene ende oec haer ghebet ende hoessche eersame seden ende alsulke teykene souden vader ende moeder haren kinderen leeren dat sy daer met vut harer kinsheit op wiesen soe soudens die kindere al haer leefdaghe te bat hebben ende te hoesscher bliuen maer nv leren vader ende moeder haer kindere daer met datse selue tweede selue doorgestreept opwassen ende gheuoedt sijn lieghen drieghen vloucken zweeren scelden ende alrande quade dorpere oncuissche sotte worde ende weerlike ydelheit diese selue gheploghen ende ghehanteert hebben dat leren sy harense doorgestreept haren kinderen voort daer de lieden om lachen ende daerse noch zware helsche verdoemenesse af hebben selen ya al en leeren sijt hen selue niet vader ende moeder die ghestadent ende ghedoeghent dat hen ander lieden sotheit ende ydelheit leeren dats alse quaet siet ende met alselken quaden seden dat vader ende moeder haer kindere niet en dwinghen noch en castien in haer ioghet daer met soe trecken sy haer kindere al op wassende bouen haer selfs hals want die de roede spaert hy haedt sijn kint spreect saelmon de wise man ten vierden male soe selen de kindere noch meer moeder ende vader eeren om dat god wilt ende om dat god gheraden ende gheboden heeft soe selen wy emmer den ghebode gods ende den wille gods gheoorsaem sijn dan yement anders of enegher creatueren ende ten vijfsten male soe selen die kinder noch meer ende bouen al dit ende dat vader ende moeder eeren ende oec alle menschen minnen viande ende vriende van gherechter godleker liefden die hemels ende ewech blijft dan ghy selt omme dat v moeder of v vader sy ya oft oec om dies wille want v god gheboden heeft want ghewareghe godleke minne ende caritate sy gheet allen dinghen vore ende bouen ende en siet noch en ondersceedt noch en uerwerpt noch en verkiest ne gheyne mensche noch ne ghenen persoen den eenen voor den anderen ya noch vader noch moeder noch suster noch broeder noch wijf noch kint noch vrient noch maech noch viant noch dit noch dat des en siet caritate noch godteleke minne die van bouen nederwert vut gode vloeyt ende in ons ontsprinct een twijnt niet ane sy mint alte male ghelijc in enen kere ende in enen grade glorioes ende salich te sine want onse heere ihesus cristus sprac selue dat dat es gheestelic te verstane sijn moeder ende sijn suster ende sijn broeder die den wille sijns vaders doet die in den hemel es ware dat sake dat ic mi enechs menschen die mi bestonde of die mi anghinghe meer onderwonde of meer anekeerde of oec yet meer beherten woude dan ic soude des vremds menschen van al eerderike haddijs noet daer en mochtic onder slotregel bijgeschreven nemmermeer raste noch bliscap noch vrede af hebben noch soe en sal oec ne gheen ander mensche die vulcomene godlike minne oefenen wilt want vulcomene minne die wilt viande ende vrienden ende aermen ende riken ende oec allen creatueren sijn euen ghelijc ende ghemeyne want sy en siet gheen voordeel noch verlies noch ghewen ane ende dit voorgheroert es al te verstane na der minnen der ghemeyre goetwillicheit maer na der minnen der goedoenecheit soe es een yghelic sculdich den anderen te doene na dat de heyleghe leeraers verclaren dat deen toten anderen meer ende men vut seker redenen daer toe dienende ghehouden es ende hier ane soe mach mach doorgestreept elc mensche hen seluen proeuen of hy vulcomene godteleke minne des heyleghen gheests in hen heeft en mindi uwen viant niet ghelijc uwen vrient ende en soudi uwen viandt niet connen ghedoen alle die liefde die ghy sout doen uwen vrient soe weet dat ghy noch verre sijt der vulmaecter minne ons heeren ihesu cristi die de ionghers ons heeren ontfinghen op den sinxen dach want ware dat sake dat ic of ghy of wat mensche het sy caritate of godteleke minne in hem hadde of gheuoelde ende dat v dan god verbode uwen euenkersten of uwen viant te minnene nochtan soe soudine moeten minnen ende en soudes niet connen ghelaten noch ghehaten want in dien en soudic gode niet gheoorsaem sijn want caritate die en mach niet haten watmen v mesdade alsoe ghelikerwijs alst onmoghelic ware dat die mensche die sinen viant of eenen anderen mensche dien hy haedt niet haten en soude noch vele onmogheleker waert den ghenen die gode mint ende caritate gheuoelt dat hy yement haten of mesmoghen soude wat men hem mesdade want die caritate heeft sy blijft hem ende en mach hen nemmemer ontuallen in dien dat hy gods ende der caritaten neerstelic ware nemen wilt want sente pauwels spreect dat caritate niet vut en valt ende dat haer caritate niets niet en belghet noch en vererret nu mint dan bouen al ende oefent eenen god ende en zweert by hen niet in v spot viert die heyleghe daghe al gader eert moeder ende vader vanden vijften ghebode ende waerom dat wij die vele nauwer schuldech sijn te houden dan sijt hielden in doude wet xxxviii capitel hier na volghet dat vijfste ghebot gods of verbot ghy en selt niet doden noch niet wreken noch ne ghene manslacht doen dit verbot was den ioden ghegheuen datse niet doden en souden maer het es ons kerstenen menschen diet vele qualeker houden noch vele nauwere ende vele narere ende vel inghere ghegheuen ouermits dat nuwe testament der heylegher kerken want de ioden mochten hare vianden haten ende mochten henseluen wreken van binnen inder herten op hare viande ende tseghen die ghene die hen mesdaden soe dat sy daer af niet ghecorrigeert en worden wander wet alsoe langhe als sy hen metten werken van buten niet en mesdaden al en mochten sijt nochtan voor gode niet doen sonder sonde ende waeromme was dat trouwen onse heere ghestaedde hen dat om haerre hertheit wille oec soe was onse heere doen wrakeleker in den schyne van buten als men tseghen hen ende tseghen sijn wet mesdede dan hy nv es ende daer omme en waest gheen wonder dat hy doe ghestaedde dat die ghene die de wet na der letteren alleene verstonden ende leefden die sonden doe in selker wijs deen op den anderen wraken want hy oec nv dicke ghestaedt dat deen sonde metter ander ghewroken wort nochtan alle die ghene die ieghen de wet ocht tseghen die gheboden gods en der heylegher kerken doen ende werken in wat manieren het es die werken alle gader ieghen den wille gods ya nochtan soe vintmen selke menschen die dit houden ende segghen dat god woude dat onse yerste vader adaem gods ghebot wrake en die ghene diet noch alle daghe breken dat dat gods wille sy maer dats qu doorgestreept als regelvulling quaet ende valsch ende ongheloeue en die ghene die dat houden ende segghen die sijn oec ongheloeueghe menschen want sy wederspreken die heyleghe scriftuere in nvele steden want onse heere god ghestadet ende liedt gheschien ghelikerwijs dat hy noch doet maer het en was gods wille niet dat adaem gods ghebot brac of dat yement sonde doet dat es ieghen gods wille want prouft ende meerct ware dat sake dat god wilde dat wy quaet of sonde daden ende hy dan banderside de sonde ende de quaetheit vp ons wrake ghelikerwijs dat hy ewelic doen sal met helscher plaghen ende ghelikerwijs dat god die erfsonde zwaerlic vp adame ende oec op alle die ghene wrac die in doude wet storuen alsoe dat binnen twee en vijftich hondert iaren nye mensche te hemelrike en quam noch commen en mochte voer ter dier tijt toe dat onse heere ihesus cristus selue dat hemelrike met sijnre ghebenedider dooet ontsloet want cristus die was allene werdich tontslutene om dat hy god en mensche was ende es ende soude hy dan de sonde op ons wreken soe ware god selue ongherechtich woude hy dat ic sijn ghebot brake ende hijt dan vp mi wrake dit en mochte niet sijn want men vent al dat oude testament dore wanneer dat die ioden quaet ende verkeert worden ende sy ieghen gods ghebot ende ieghen sine wet daden soe wrac onse heere thans vp der stede ende toende hen sine gherechticheit want onse heere was doe thans gram ende wrakelic op sine viande ende daer omme soe ghestaedde onse heere dat die ioden oec te dier tijt wrakelic waren op hare vianden maer sint dat god onse heere mensche wert soe heeft hy ons meer bewijst ende ghetoent ontfaermherticheit ghenadicheit verdrachlicheit sachtmoedicheit ghedoechsaemheit goedertierenheit ende oetmoedeghe nederheit want onse heere verdrouch sine vianden den quaden iudase ende oec die verkeerde ander ioden toter dooet toe soe liet onse heere ihesus cristus haerre alre quaetheit ende harer alre wrake ende gramscap gaen ouer sijn hoeft ende oec al noch soe spaert ende verdraghet god onse heere sine viande ende oec onser alre quaetheit ende sonde dat wy dach na dach ende oec alle vren ende alle tijt ieghen hen mesdoen want het es cume alsoe meneghe sterre aen den hemel alse god onse heere meneghen viant heeft die ieghen hen ende ieghen sijn ghebot ende ieghen sinen wille doen ende hier omme soe machmen oec wel spreken alst waerheit es ghelikerwijs dat die heyleghe scriftuere spreect dat gods ontfaermherticheit ende gods ghenadicheit gheet bouen alle sine werken want onse heere god soe meneghen viant heeft die ieghen hem ende ieghen sijn verbot werken ende dat god onse heere alle sine vianden claerlic siet dach ende nacht voor sine oeghen gaen ya de welke die alle hueren ende alle tijt ieghen hen sondeghen ende mesdoen ende die hy van gherechten rechte alle hueren ende in elken oeghenblic mochte werpen ende qualic verderuen in der hellen gront ya ende nochtan soe en soude god onse heere niet daer in mesdoen want hem behoort de quaetheit ende de sonde alleene van gherechten rechte toe te wrekene maer wy kerstene menschen die niet wreken noch doden noch anden en moghen sonder sonde noch sonder mesdoen wy willen alden dach wreken ende anden hoe cleyne het es wanneer datmen yet ieghen ons mesdoet soe wilt deen mensche den anderen thans dooet weten ende valt met onwerden ende met hatien ieghen sinen broeder ende ieghen sinen euenkersten dien hy van rechte sculdich es te minnene want ic segghe seker voor waer wie dat vp eenen mensche alselken hadt of nijt of onwerde draghet dat hy den anderen woude dooet hebben of dat hy woude dat hy mesuoere of dat hy qualic voere soe sidi manslachtich ende wrakelic voor gode een claer ondersceet hoe een mensche sonder sunde van buten hem draghen mach onweerdelec teghen sinen viant sunderlinghe die noch gheen volmaect leuen en heeft aenveert xxxix capitel maer merct desen sin dit besteet wel na grouer wijs metten gheboden gods heeft v een ander seere ghescaedt of mesdaen aen uwen vrient of aen uwen maech of aen uwen vader of broeder of aen v seluen ic sedt alsoe in wat manieren het sy dat hy v tonrechte ghequest of ghescaedt hebbe soe moechdi ieghen hen wel in handt vreden staen ende onsprekende gaen ende scuwen hen den wech ende sine wandelinghe ende oec mochdi wel beternesse met gode nemen ende na trecht van den lande maer wat of hoeuele dat v een ander mesdaen heeft toter dooet toe ya al haddi v elc let deen vanden anderen ghehouwen ende ghecort ghelijc eenen bloc nochtan soe en mochdijs van binnen met gode niet haten noch nijt noch ansel noch wrake noch scalke onwerde op hen draghen noch ghy en mocht oec niet willen dat een ander dade van uwen weghe of dat een ander wrake sonder vwe doen des en mochdi oec niet begheeren want begheerdic dat soe ware dat begheeren oec dooetsonde ya ware dat sake datter de mensche sinen wille ende sine begheerte met gheheelen consente toe gaue dat hen eeneghe groet quaet gheschiede een man mach sinen viant wel dreyghen in selker manieren als de rechte dat leren omme tsijns wille ende om hen een lettel vreesen te makene ende hy mach oec wel beternesse heyschen ende begheeren maer ghy en moghet v seluen niet wreken noch haten noch doden maer mijndi gode soe mint oec uwes selues ziele ende doet van buten lieue uwen vrient maer van binnen metter herten soe moetti oec minnen uwen viant want onse heere ihesus cristus spreket selue vergheeft so wert v vergheuen maer ghewa reghe gheesteleke menschen die daer ghesedt sijn te leuene of oec willen leuen naden rade ende na den alre liefsten wille gods die en moghen ne ghene beternesse heyschen noch van binnen begheeren want dat v een ander mesdaen hadde ya weder recht soe onrecht hy mochte beternesse ontfaen woudement hen emmer aen dringhen met crachte maer beter ende stichteleker waert ghelaten voor der menschen oeghen want gheesteleke lieden die en souden te male ne gheen discoort noch onderlinghe wrempinghe noch onghelijcheit deen op den anderen draghen ya noch in woorden noch in werken noch in ghelate noch in wandelinghen noch in ghedaenten ende al ware oec dat sake dat enich ansel of onwerde of eneghe torenmoedeghe ouerdeghe stuerheit in v op woude staen of bersten dat wederstaet ende bedwinghet haestelic of soe ghy slre yerst cont ouermits die ghenade gods dat de ouerdeghe duuel ne gheen weerc noch stat in v en vende ya daer god sijn weerc ende sine raste ende sine inwoninghe in ons hebben ende werken wilt want met ghenen dinghen noch met ne gheenre doghet soe en can men den duuel bat verdriuen noch veriaghen dan met oet oetmoedicheden noch met ne gheenre doocht soe en can men gode onsen heere bat vercrighen noch versmeeken noch behouden dan met oetmoedicheit ende in willegher ghedoechsaemheit ware oec dat sake dat ghy uwen euenkersten of uwen gheesteliken broeder yet mesdaen hebt het sy in spele of in neerenste alse waerby dat eneghe wrempinghe of onghelijcheit tusschen v tween syn mochte soe gaet ende bidt hen met oetmoedegher herten haestelic ghenade ende es dat sake dat v een ander mesdaen heeft dat vergheeft hem met herten eer hijs v ghebidden can want ghy sel weten dat ons die grote almachteghe heere alle sonden vergheeft ende vergheuen wilt eer wijs hen bidden of ghebidden connen soe heeft god die sonden en die mesdaet verlaten ende vergheuen alsoe verre alst in hen es ende na dien dat ons god die sonden vergheeft ouermits sine grote grondelose goedertierenheit eer wijs hen ghebidden connen ende na dien dat wijt begheeren van gode dat hy ons de sonden te male vergheue ende hoe mach dan enech kersten mensche soe hart of soe qu doorgestreept als regelvulling quaet of soe verkeert ghesijn dat wy eeneghe viantscap of haet of nijt souden draghen vp onsen euenkersten wildi dat v god v sonden vergheue soe moetti oec claerlic vergheuen ende met herten quite scelden alle dat men v mesdaen heeft want ghy sout met rechte ende ouermits ghewareghe caritate dusentweruen eer ende lieuer quite scelden datmen v mesdade dant die ghene gheerne nemen soude diet v mesdaen heeft daer omme seggic v na der redenen die ghy voren ghehoort hebt wildi ten eeweghen leuene commen soe mint den mensche ende haedt de sonden ende begheert alre menschen salicheit ghy moghet beternesse ontfaen ende niet haten ende ghy moet in hantvreden staen ende niet wreken maer wildi de doocht na der hoechster vulmaectheit hebben ende veruolghen soe moetti al datmen v mesdoet of mesdaen heeft of mesdoen mach puerlic alse te vergheefs vergheuen ter eeren ende ten loue gods ende moet daertoe al doorgestreept alle ondoochde die in v opstaen mochte ende alle vremde beroeringhen met onwerden ende met inwendegher versmadenesse uwe selues op v seluen wreken maer gheuoeldi v alsoe oetmoedich ende alsoe neder van binnen datmen v niets niet mesdoen en mochte noch dat v negheen inwendich ansel ghenaken noch gherinen en mochte trouwen dat ware noch beter want soe en haddi niet te vergheuene ende dit es al te verstane alsoe verre alser niement merkelic vut redeliker saken sijn onprofijt in en dade vanden sesten ghebode ende hoe dat bi es comen dat die dinghen sijn eyghen worden ende onghemeyne xl capitel hier na comt dat seste verbot ghy en selt niet stelen noch ne ghene diefte doen noch beghaen ya seker ic houter wel vore dat harde vele dieue sijn die dief sijn metter herten ende metter begheerten ende die nochtan van buten openbaerlic niet en nemen noch en stelen want ware dat sake dat alle die ghene stalen die daer dief sijn of ander lieder goet begheeren metter herten weder recht of onrecht alsoe en soude niement niet bliuen want alsoe wel es ons in tienste verbot gods verboden dat wy niemens goet begheeren en souden alse ons hier in dit seste verbot gods verboden es op die helle ende op deweghe maledixcie dat wy niet stelen en souden want en begheerde deen mensche des anders goet niet ende hen elc metten sinen ghenueghen liete nemmermeere soe en stale hijt hen want alle diefte ende alle datmen steelt dat comt princepalic vter verkeerder begheerten ende vut eenre diefachtegher herten want al en hads god niet verboden nochtan es altoes diefte oft ander lieder goet tonrechte begheeren of qualic tonthoudene grote sonde want sonder sonde noch sonder dooetsonde soe en machmen niets niet stelen dat wat merkelic groet ware het en dade den mensche alte grote noet of daer moesten sonderlinghe noetsaken toe slaen dat de mensche steeruen oft verderuen soude van breken of van honghere ende dat hijs in negheenre voeghen andersins verbidden noch verdienen en conste want inder nouwer noet soe souden met rechte alle dinghen ghemeyne sijn alsoet god inden yersten beghinne al ghemeyne schiep want onse heere god hy en heeft ne gheen goet ghedeylt noch onghemeyne ghemaect van sinen weghe noch na sijnsheit want dat de dinghen onghemeyne sijn worden dat es toecommen by verkeertheit der menschen ende ouermids wandelbaerheit des volx die de dinghen alsoe ghewandelbaer ghemaect hebben ende noch alle daghe in lanc so meer ende meer onghemeyne maken want die de dinghen alre onghemeynst maken ende oec alremeest oueruloedegher eertscher rijcheit vergaderen ende aen hen trecken die sijn gode alre verste ende alre onghelijcst ende dat sijn oec dicwile de meeste dieue voor gode want iheronimus spreect dat alle rijcheyden sijn commen van quade oft van quaetheit dats aldus te verstane dat die ghene die alre rijcst sijn gheworden of noch alle daghe werden die vercrighen dicwile alre qualixt ende alre ongherechtelixt ya met voercoepe of met persemenne ende oec met menegher loeser valscher ongherechtegher coemescap diese doen ende daer de lieden heden des daghes met omme gaen dat hen en rouct hoe sijt wennen of vercrighen ic rade dat sijt hebben eist met voercope eist met dieften of met roue of met wat corbelgeringhen datsijt hebben of vercrighen moghen het dijnct vele menschen al eens hoemen menegherande dieue vijnt dies niet heten en souwen willen ende die proeue dat nochtan waer es xli capitel want alle die ghene die in oorloghen op tsout varen dienen om goet of om ghelts wille of om deere der weerelt dat sijn alle dieue touers moerdenaren ende quade ongherechte valsche ridders beyde voor gode ende voor de weerelt want sy verliesen haer ziele ende gaen alle ten helschen putte waert maer elc werlic mensche mach met sinen gherechten heere wel varen inde dooet in twifelachteghen saken ende moghen haer palen ende haer lantscap uerweeren ter noet hier omme seggic v dat alle rijcheit comt van quaetheit dat es om dat deen mensche tgoet qualic of ghierechlic went of om dat een ander te vreckelic of qualic ende ouertollichlic onthoudt ende onordelic met eyghenscape besidt want war met of met wat comescape dat deen mensche den anderen onder enen sconen schijn met sijnre scalker behendicheit ghehoenen of verleeden of bedrieghen can eest met sijnre coemescap verboorghelic te valschene of in wat voeghen dat hy met selker loesheit des anders goet vercrighet of aen hen schijnt wennende dit es alte male grote sonde ende oec eenrande diefte voor gode ende oec alle die rike lieden wiese sijn sijnt papen of cnapen ic en scheedere niemene vut die daer groet ouertollich eertssche goet hebben ende al waert nochtan met gherechtecheiden ghewonnen of van gherechten oere bleuen ende sy dat selue vaste ende vreckelic houden ende vaste voort gaderen ieghen deere gods ende ieghen daerme ende oec ieghen haers selues salicheit dit es oec alte male eenrande diefte ende grote sonde voor gode want die van haren groten goede gode noch den aermen noch hen seluen niet mildelec en dienen dese sijn dieue in drie manieren merct den sin ten yersten male sijn si dieue datse gode des lofs noch der eeren niet en gheonnen omme gods wille noch inden soeten name ons liefs heeren ihesu cristi mildelec noch willechlec te gheuene want die gode sijn herte verberghet ende vore sluudt dat es een dief ende een roeuere ende een inwendich gheestelic mordere ten anderen male sijn sy dobbel dieue want ghelikerwijs datse gode haer binnenste ende haer onmelde herte vore sluten siet alsoe ghelikerwijs soe beslutense oec beyde haer herte ende haer borse datse haer euenkerstens niet en ontfaermen want sente jan ewangeliste spreect in sijnre epistelen hoe de gracie gods of de minne gods in die ghene soude moghen ghesijn die haer herte ende haer binnenste of haer daerme sluten ieghen haren euenkersten dien sy in breken ende in node sien seker ware therte open ende onse binnenste te gode weerts ic weet wel seker dat die scrine ende die borse metten ghelde sy souden oec open sijn maer wat es daer ane belanc dat een rijcman enen penninc of by wilen elettelken gheuet in dien dat die renten niets niet en menderen maer vaste voort coept ende gadert hy mach hen seluen doen waers wanen no men no meer alse ene sottinne die enen man ghelouet daerse namaels by bedroghen blijft maer die derde dief te es dat hy sijns selues niet ontfaermt noch en gheteemt niet blidelic noch meldelic te gheuene voor sijns selfs eyghene ziele soe zeere sparen vele menschen dat ongheualleghe eertsche goet want talre yerste soe beghint caritate aen v seluen sempre enim tibi primus esto also spreect oec sente jan guldemont mensche seit hy ontfaerme di ouer dy ouer dy seluen soe sal god ontfaermen ouer dy seluen soe sal god ontfaermen ouer dy maer also saen alse wy caritate ende die gracie gods ontfaen hebben ende wy der minnen gods yet in ons gheuoelen ende gheware werden soe selen wy thans te gode vlieten met allen menschen ende selen alre creatueren ontfaermen ende alre menschen eeweghe salicheit begheeren ghelijc ons seluen dit werct gherechte caritate ende godteleke minne in ons daerse es die ghene die oec dat eertsche goet qualic ende onordelic ouerbringhen ende daer af onsoberlic leuen alte male na haer quade lichamelike ghelost van ouertollegher spisen ende van drancke ende van ouertollegher costeliken cleedinghen daerse der weerelt ende den duuel ende hen seluen in behaghen ende verhouerdeghen dit sijn oec dieue voor gode want dat sy den noetdorsteghen aermen in den mont souden gheuen ende dat der aermere van rechte sijn soude dat stelense hen ende onthoudent hen tonrechte want sy verteerent scandelic ende ouertollechlic bouen redene ende bescheedenheit ende bouen mate harer noet want ware douertolleghe goet ende datmen tondoeme verleckert ende ouerdoet wel effene ghedeylt alle menschen die in eerderike sijn die soudens ghenouch hebben wel ende soberlic af te leuene want het heeft selc een man goets hy soudere hen veertich of hen l met spisen ende voeden dat hy alleene oueriaghet ende het heeft selcke vrouwe of ioncvrouwe cleederen alleene te haren rugghe ende costeleker iuweelen te haren hoefde sy souder lichte hondert aerme menschen met scoeyen ende cleeden scaemt v voor gode ende ghedijnct dat onse heere ihesus cristus naect ende bloet ende arem was om vwen wille ende ghedijnct oec dat ghy een arem steerfelic mensche sijt ende emmer steeruen moet ende de huere noch den tijt en weetti niet noch hoe noch waer dat ghy den yersten nacht wonen of rusten selt alse ghy van desen eerderike scheedt selt ende v ziele uten lichame moet ende ghyt al achter v laten moet dat ghy hier versaemt ende vergadert hebt des en condi oec niet gheweten te welker steden noch te wat herberghen dat v ziele yerst toetrecken sal het en sy dat sake dat v god van binnen verthoeghe vander almoessenen ende hoe de rike vrecke dicwile sijn horen bode een sake datsi stelen xlii capitel hier omme soe seggic v ghelikerwijs dat ons cristus selue leert wildy ten eeweghen leuene ende teenen saleghen ende commen soe leert wel leuen ende gheeft mildelic aelmoesenen vanden goede der quaetheit dat v die goede aerme menschen ontfaen ende onthouden in haren inwendeghen tabernakele met goeden heyleghen ghebede want het es v beter dat ghy eenen pennijnc gode teeren gheeft metter waermer hant dan dat ander liede gauen hondert dusent pont grote voor v ziele na v lijf want onse heere ihesus sprac selue in dewangelie ghy saecht mi arem want hy en heedt noch en ghebiedt ons na onse dooet niet te gheuene maer alle die heyleghe scrift leert ende raedt ons dat wy gheuen sullen metter waermer hant die wile dat ghijt selue nutten moghet maer een goet afghescheeden gheestelic mensche die maer nauwe noetdorft en heeft gode met te dienene en te sinen verdoene ende die dat selue gheerne thans en wech gaue conste hijs eenichsins ontberen mar want hijs niet onberen en mach noch en can soe besedt hijt na sine dooet den aermen te gheue ende dit selue tellic alse goet voor gode alse oft hijt thans den aermen gaue ende ghinghe om sijn broet ya in dien dat hy vanden sinen soberlic leue ende nauwe op sine hoede bliue maer die ghene die aelmoesene wanen of wille gheuen eerse haer scult betalen of eerse haer onrecht goet wederkeeren ense wel de macht hebben die aelmoesene doech lettel maer daelmoesene diemen gheeft van gherechten ouertolleghen wetteghen goede die es goet maer daelmoesenen die middel menschen gheuen van harer effender noetdorst die es noch beter maer daelmoesene die de mensche trect ende ontspaert van sijnre nauwer noetdorft die es alre best in dien dadt van gherechter caritaten gheschiet want natuerlike compassie ten euenkersten die vermach alte grote dinghen die ghene die oec anders niet en heeft te gheuene die gheue gode hen seluen ende hebbe compassie ende inwendeghe ontfaermherticheit tot alre menschen noet dat es ghenouch den ghenen dies niet en heeft dat hy alle menschen begheere te spisene en te voedene dies noet hebben ende behoeuen want sente gregoriuus spreect dat des gheens menschen hant nemmermeer sonder gichte en es wiens herte es vul van goeden wille achaermen ende waer es die gheestelicheit ende theyleghe volc nv gheuaren want ic houtter wel voren ende en twifels oec een twint niet dat de gheesteleke lieden en tie heyleghen gods die willen eer waren datse vele meer ontspleten ende ontspaerden van harer nouwer noetdorft den aermen te gheuene danse nv doen vanden groten ouertolleghen goede want de rike lieden ende dese grote lants heeren ende sonderlinghe bisscoppe ende cloester lieden sy sijns een groetdeel ocsuyn dat aerme lieden of haer boden ende die hen daghelix dienen ende corweyden dieue ende onghetrouwe werden om datse den aermen haer aelmoesene ende dat hen soude sijn van allen rechte onthouden ende ontrecken daerse zwaer verdoemenesse ende helsche pine af hebben selen ende omme datse haren boden ende dienstknechten dicwile soe qualic ghelden ende soe hardelic betalen siet daer omme soe stelen sijt ende nement heymelic waer sijt hebben of vercrighen connen het es wel waer een mensche mach hen seluen loenen en can hijs anders niet vercrighen want de knecht es weerdich sijns loens spreect een heyleghe ende die weercman sijnre spisen sprac onse heere ihesus cristus selue want vp een ander stat sprac hy oec dat men riepe die weercliede ende gaue hen haren loen dit machmen nemen van tijtliken loene ende oec noch bat na gheestelike loene echter in cloesters daer gheeftmen den weerclieden soe qualic tetene ende lettel drijncken ende cleynen loen nochtan en connen sy dat selue te tide niet vercrighen alsoet in cloesteren al quaet ende onghemeyne oec al diefachtich es alst te vresene es ende daer omme steeltmens hen bander side noch alsoe vele ende driewaerf meer ende aldus dijnct mi dat beter ware ende ic hadt oec lieuer dat de mensche des dienstes te male aue stonde daer hy hen seluen loenen moet want het can qualic yement hen seluen te rechte gheloenen hy en moet sine ziele besondeghen ende besmetten maer een dijnc esser an men ha hanghet de cleyne dieuekene mar die den groten cater ende den duuel met allen hebben geroeft ende ghestolen dat blijft verborghen ende verholen want weetti yet merkelic ongherechts goets aen v ende hebbijs wel de macht weder te keeren ende en wildijs dan niet weder keeren ghy en comt nemmermeer in deeweghe leuen want die selue ongherechticheit dat ghijs niet weder keeren en wilt sy sal v verdoemen maer en hebbijs niet de macht ende soudijt gheerne ghelden ende steet v zeere nouwe ende commerlec an v noetdorst soe spreect v biechte ende hebbes rauwe god sal uwes ontfaermen ende ghenadich sijn ende blijft altoes inden wille dat ghijt gheerne betalen soudt consti bouen noetdorft van goede gheraken dats hadde hy yet bouen die vterste aermoede ende aldus mochdi alle scout ende al v onrecht betalen met eenen goeden gansen wille ya hoe ghijt voormaels vercreghen hebt eest met dieften soe met moerde of roeue het es al verlaten ende vergheuen ouermits die passie ende die wonden ons heeren ihesu cristi in dien dat ghy v met minnen ende met ghewareghen inwendeghen betrauwene te gode keert van den gheesteleken dienen klein licht utje boven de ndus dieuen ende moordenaren hoe salech datsi sijn xliii capitel maer wildi ten eeweghen leuene commen soe sal ic v hier cort leeren hoe ende in wat manieren dat ghy moet sijn ende werden een goet gherecht dief ende een gherecht moerdere ende oec een gherecht roeuere want elc mensche moet emmer sijn een quaet dief of een goet dief nu merket dierste wildi sijn een goet heylich heymelic dief soe moetti stelen ende ghy moet selue weder van binnen ghestolen werden nu trect dan ende steelt ende ontsteelt v herte van allen dinghen die god niet en sijn of die onder gode sijn ende gheeft ende offert gode weder v herte ende v seluen alsoe diepe ende also verre in minnen ende in begheerten dat hijt v ontstelen mach ende dat ghy met gode ende ane gode ende in gode eewelic gheanckert ende gheuaen blijft ende wildi ten anderen male sijn een gherecht inwendich moerdere soe moetti alle dat in v es doden ende vut v doen ende verdriuen dat v te sonden of te quaetheit trecken mochte want alle dat v ziele van gode scheeden ende doden wilt dat seldi gheestelic vermoerden ende onder voet terden de weerelt den duuel ende onse eyghen vleesch dit selen wy doden ende castien met goeden heyleghen werken ende met harder penitencien na onse vermoghen ende altoes bescheedenheit hebben daer bi ende aldus selen wy navolghen met groten neerste der gracien ende den inspreke gods op dat wy dat in ons niet en doden noch en vermoerden maer in lanc soe meer te werke setten ende wildi ten derden male sijn ende werden een goet gherecht roeuere soe moeten wy oec doen gheliker wijs dat ic ons voren gheleert hebbe dat elc mensche hen seluen beroeuen ende besniden ende oec benauwen sal van alre eertscher ouertollecheit ya ende van allen verganckeleken dinghen elc men ende meer van sinen staet soe sal hy proeuen ende merken wes hen noet es ende wiens hy om gods wille ontbeeren can ende oec dander al den aermen gheuen soe moechdi scat gaderen in deeweghe leuen ende oec onuerganckelic goet want al dat ghy hier gadert dat verliesdi maer alle dat ghy ten eeweghen leuene ende in dat eweghe leuen ouermids onsen heere ihesum cristum ende met onse heere ihesus cristus saemt ende vergadert in sinen name dat en verliesdi nemmermeer in dien dat ghy leeft als een goet kersten mensche ende blijft altoes binnen den gheboden gods ende der heylegher kerken van den vij ghebode des ouerspels ende ondersceet tussche smaec ende ghenuechte te hebben ende smaec te sueken xliiij capitel ende na diefte soe commen wy hier in tseuenste verbot dat ons god verbiet ouerspel ende wildijt rechte merken beede van buten ende van binnen ende tenen gheesteleken sinne trecken soe seldi weten daer ons god verbiedt ouerspel daer verbiedt hy ons alsic thans vorseide alle ouertollecheit dat weetic wel want meerct den sin wat es anders ouerspel of ouertollecheit of oncuuscheit dan dat wy in eneghen dinghen of in eeneghe creatuere of oec in yet dat eertsche of verganckeleke es meerere ghenouchte of ouerghenouchte of troest of solaes sueken bouen gode of onder gode of benede gode of meer dan in gode of ghelijc gode want wie dat in eneghen dinghen of in eneghe creatuere ghenouchte alse ghenouchte of die ghenouchte simpelic om die ghenouchte souct onordelic ende onbescheedelic ocht bouen gode ocht ghelijc gode dat es ouerspel ende dooetsonde ende oec eist gheesteleke oncuuscheit want wy en moghen in gode noch in gheesteleken inwendeghen dinghen sempelic ne ghene ghenouchte noch gheesteliken smaec om den smaec noch om eyghenen wederloen sueken onordelic sonder grote sonde vgl ook vb tg en as voor eetpassage ed voor slaepbeddepassage voor opmerking dat smaak op zich geen zonde is maer nv seldi weten ende oec merken dat groet onderscheet ende grote differencie es tusschen smaec ende ghenouchte te hebbene ende tusschen smaec ende ghenouchte of ghelost te soekene in den dinghen want men mach den meesten ende oec den hoechsten smaec dien god ende die natuere gheeft of in heeft wel hebben ende gheuoelen sonder dooetsonde dat es wel gheorloeft ghenouchte ende smaec te hebbene maer het en mach niement den meesten smaec noch die alre cleynste ghenouchte noch ghelost soeken om die ghenouchte alleene in den dinghen sonder sonde want edt de mensche drinct hy slaept hy of gheet hy waerme ende sachte ghetleet het moet hen emmer smaken ya weder hi wilt of niet en wilt of sal een man anteren sijn eyghen wijf dat en mach sonder vleeschelike ghenouchte noch sonder ghelost niet sijn noch staen nochtan en es hen die ghenouchte ne gheene doetsonde in dien datse dweerc ordelic ende bescheedelic vut gherechter meeninghen doen ende oec daer omme dat wetteleke huwelic ghemaect ende gheordineert es dat es om die kindere ende die vruchte van harer beyder sade te gods eeren ende te sinen loue op te bringhene en te voedene tot sinen dienste daer omme es wettelic huwelic ghemaect ende man ende wijf vergadert maer wanneer dat sy meer soeken ende begheeren haer ghenouchte of haer vleesscheleke in volgt hier nog lost inden slaep bedde dan de waeromme dat wetteleke huwelic ghesedt es soe doen se sonde want al daden sy van buten der heylegher kerken openbaer ghenouch nochtan en doen sy der sentencien noch der meyninghen gods niet ghenouch in dien datse meer de ghenouchte inden vleesche soeken ende op die ghelost bliuen dan deere gods maer nv willic v hier proeuen waeromme dat de smaec de quaetheit noch de sonde niet en sy want ware dat sake dat de smaec van der spisen de sonde ware soe souden die beesten ende voghelen visch ende by na alle leuende diere dats in de weerelt es moghen sonde doen want de beesten hebben ingheboreghen onderschedeghen natuerleken smaec an hen dat siet men alden dach dat hen een dijnct bat ghelost dan dander echter seggic v ware oec de sonde inden smaec vander spisen of vander lichameleker nodorst gheleghen soe soude een goet gheestelic mensche dicwile meerre sonde doen dan een quaet grof weerlic mensche die eten ende drijncken ende leuen alse onredeleke beesten want sy gaen bi na altoes euen sat ende euen vol ende daer omme en smaect dien lieden ne ghene spise noch dranc ghereckelic noch natuerlic wel want sy weten cume wanneer datse sat sijn of welc tijt dat hen yet honghert maer goetwilleghe gheesteleke menschen die soberlic leuen ende penitencie doen voor haer sonden ende die verbeydende sijn tot dies maels dat hen ghereckelic vaect ende wel honghert ende dorst siet hen smaect de spise vele gaatje in perkament bat ende natuerlekere te noenen alsy gheuast hebben ende sy ten etene commen dan weerleke menschen doen want eenen goeden mensche soe smaect bat een scotele boenen of andere potagie of een gherechte of twee dat hy om gods wille ende ter eeren gods edt ende neemt dan meneghen werleken mensche doet alle die costeleke spise en tie vele ouertolleghe gherechte die men hen ghereeden of ghebieden mach nochtan soe sal hy daer toe ouermits sijn leckerlic eten want hy anders inder spisen niet dan sine ghelost ende sinen quade vleescheleke onordeleke ghenouchte en souct al ocht sijn god ware eewelic verdoumt bliuen als oec die rike man es daer dewangelie of spreect die begrauen leghet om dat selue in den afgront der hellen want sonderlinghe soe was ende es de rike man verdoumt omme vier dinghen ende hoe of wat menschen dat dese vier dinghen of oec eenech van desen vier dinghen an hen heeft hy gheet oec den seluen ganc ten helschen putte wert deen was ende es om dat hy soe weeldechlec ende soe leckerlic at ende dranc dander was om sine costeleke cleedinghe dien waren van purpere ende van bisso cemite samijt daer hy hen seluen ende der ouerdegher weerelt in behaghende was merkelic bouen redene ghelikerwijs dat noch vele menschen pleghen ende terde was om dat hy des aerems menschen lazarus des bedelaren die voor sijn pooerte lach niet en ontfaermde ende tfierde was om dat hy quade doorpere oncuussche redene plach te sprekene ouer tafele siet daer omme was ende es hy sonderlinghe alre meest ghepijnt in sine tonghe ende nv soe en heeft hy ne gheene lichameleke tonghe trauwen al wattan metter tonghen soe verstaen wy gheestelic de quaetwilleghe begherte want de quaetwilleghe begherte sy es een principale beghinsele alre quaetheit ende alre ondoghet ende daer omme es hy alremeest ghepijnt in die quaetwillecheit sijnre begheerten ende namaels soe sal hy met ziele ende met liue ende oec in allen sinen leden ghepinicht werden ende sonderlinghe in de tonghe want de tonghe brijnct alremeest quaets ende on rusten toe ghelikerwijs dat ghy namaels horen selt in dachterste verbot maer ic seggu noch dat inden smake noch inden etene noch inden drijnctkene soe en es eygheleke de sonde niet gheleghen want de smaec es van natueren in gheboren want het en was noeynt yemene soe heylich ya noch onse lieue vrouwe noch onse lieue heere ihesus cristus selue de spise ende ghemac des lichamen dat moeste ende moet hen emmer van natueren smaken maer die ghene die den eysche des vleeschs ende der quader sinlicker inghebortegher ghelost volghen ende op den smaec met ghenouchten ende liefden bliuen delecterende ende vaste voort den smaec ende ghenouchte in lancso meer onordelic soeken dat es de sonde van allen dinghen maer goetwilleghe menschen ende die ghene die gode behaghen willen ende oec selen die en bliuen opden smaec noch op die ghenouchte des lichaems niet rustende noch delecterende want sy minghen haren slaep haer spise ende haren dranc ende oec al haer lichameleke nodorft die verminghense ende tempererense met vreesen ende met bitterheden want hen honghert ende dorst ende ghelost meer gods ende eewegher dinghen ende alsoe gaen se ende terden met harer goetwillegher begheerten ouer al dat eertsche ende ongheordent ende verganckeleke es ya al en dinckes dese menschen niet of al en dooren sijs hen seluen niet ghetrouwen ende hebben oec meneghen inwendeghen slach ende meneghe vreese ende anxt te mesdoene of datse hen seluen gaatje in perkament of haren lichame te vele sijn in spisen ende in drancke nochtan eist also metten ghenen die gode ghewarechlic bouen al minnen die terden alle eertsche dinghe metter gracie gods ouer nochtan es hier bi altoes goet vreese ende oetmoedicheit ende dat de mensche nouwe vp sine hoede sy ende proeue hem seluen meer wies hy om gods wille ontbeeren can ende oec ontbeeren wilt dan wies hen noet es want een wijs man spreect dat goetwille dicke gheuallen es maer goede hoede die en viel nie trouwen soe en dede oec goet wille alsoe langhe als die goetwillecheit in ons steet maer trauwen dat es een gheestelic wijs mensche die also wandelen can voor den oeghen gods dat hy nauwe op sine hoede sta ieghen alle sondeleke ghebreke daer hy sinen heere ende sinen god in verbelghen mochte ende proeue hen seluen wies hy om gods wille deruen mach want alle die weerlt beyde weerlic volc ende gheestelic volc dat es by na alte male ghestelt op eertsche hebbinghe ende verganckeleke ongheualleghe ghiericheit want ouerde behaghelheit ghiericheit oncuuscheit ouerspel ende dobbel ouerspel ende oec quade stijnckende vule stomme sonden die ieghen natuere sijn groeyen ende bloeyen ende regneren verborghelic ende alte scandelic zeere onder gheestelic volc ende oec in oordenen alre meest want oncuussche stomme sonden ieghen natuere die werden selden claerlic of niet ghebiecht het es oec goet te proeuene dat anxteleke quade sonden sijn want het en sijn ne gheene scameleker sonden noch zwarere te biechtene ende hier omme ende oec omme noch vele ander redenen soe heyten die sonden stomme sonden want de toedaet soe es soe ontamelic datmenre qualic of yet vele af spreken of na vraghen dar in biechten noch buten biechten noch oec in sermoene en dar vertrecken op auentuere of oec yement anders op den wech bringhen mochte diere niet af en weet dat hy oec mochte vallen int selue hoe edel dat es reynecheyt ende hoe nauwe datse te houdene slote superscript es xlv capitel want suuere reynicheit es eene teedere ware ende een harde diere scat voor gode die lichte ghedestrueert ende harde saen verloren es dies niet nauwe ware en neemt want het sijn drie dinghen die den mensche sonderlinghe trecken tot oncuusheden ende wie dat enich van desen drien anteren wilt hy mach qualic staende bliuen ya sonderlinghe een ionc mensche die reynicheit ghelooft heeft die en mach emmer niet staende bliuen daer by deen es onsoberheit van etene ende van drijnckene dander es nawandelinghe der wyue terde es wie dat spelen ende inwendeghe ghenouchte wilt nemen ouermits sine ghepeyse in quaden oncuuschen beelden hy wert lichte uerwonnen eer hijs waer weet ende dan soe onsculdeghen dese menschen hen seluen ende draghent harer becoringhen ende harer crancheit ane maer trauwen sy moghent vele bat ane draghen harer onbekintheit ende harer onbehoetheit want die sinen lichame met penitencien niet en castijt hy bereyt hen seluen haestelic ter oncuusheit waert ende die heymelike nawandelinghe der wiue of eneghe treckende liefde der creatueren wilt antheren hy stoket tfier der oncuusheit ende die in sinen ghepeysen met onsuueren beelden speelt hy verhidt ende becoort hen seluen in lancsoe meer ter oncuusheit waert ende dits de sake dat wy in lancsoe cranker werden te wederstane maer hadden wy dese drie poeyntkine contrarie soberheit ende vlien den contrarien ende dat wy ons neerstelic ende innechlec kerden van alle onsuuere ghepensinghe tote in die passie ende in die edele wonden ons heeren ihesus cristus soe souden wy lichtelic alle becoringhe bedwinghen ende wederstaen metter ghenaden gods maer trauwen al hadde de mensche dit nochtan soe mochte hy namaels wel harde zeere becoort werden ende oec harde zwaerlic van gode ghelaten ghelikerwijs dat sente pauwels was om sijn beste beste of salicheit maer nv vintmen oec someghe menschen die houden ende willen dit segghen dat oncuusheit ne ghene sonde en es ende al es dat sake datmen ouerspel heeft verboden sy ghetughen in haer dolinghen dat god oncuuscheit niet en heeft verboden ende dit es al quaet ende valsch want onse heere ihesus cristus sprac selue in dewangelie die een wijf siet ende begheert die heeft oncuuscheit ghedaen in sijn herte nochtan es dit menrere te settene allene dan dweerc van buten mede ghedaen oec sprac onse heere datse salich sijn die suuere ende reyne sijn van herten want sy selen gode sien trauwen die dan onsuuer van herten sijn ende haer binnenste consent tot oncuuscheit gheuen die sijn dan onsalich ende en selen gode niet sien want ne gheen oncuusch mensche en mach gode sien oec willen die lieden wetteleken huwelic ende dat heyleghe sacrament der heylegher kerken valsch maken in dien dat sy segghen dat oncuuscheit ne gheene sonde en sy want en ware oncuuscheit ne gheene sonde soe en ware wetteleke huwelec noch oec dat heyleghe sacrament noch ne ghene sacrament der heylegher kerken niets niet gherecht ende ware dat waer dat niet sijn en mach ya dat der seuen sacramente eenich valsch soude sijn soe waren oec alle die ander des ghelike ende soe waert oec al valsch ende quaet datmen leest ende datmen singhet ende daer die heyleghe kerke met omme gheet ende dat god onse here ihesus selue ghesproken heeft die niet lieghen en mach want hi heeft selue ghesproken dat hemel ende eerde selen vergaen of ouerliden maer sine woorde noch die waerheit die cristus ghesproken heeft dat en sal nv noch nemmermeer vergaen ende hier omme soe seggic v dat ghy wederstaet die sonden ende v quade oncuusche ghelost ende doet v seluen cracht ende ghewelt ieghen die weerelt ende ieghen den duuel ende ieghen v eyghen vleesch want eene corte ghenouchte die es saen leden daer eeweghe verdoemenesse ende helsche pine na volghen sal oec eist vele soeter ende ghenoucheleker eenen corten oeghen blic gode te ghesmakene ende sijnre minnen yet te gheuoelene dant ware alle die bliscap die de weerelt gheuen mach van beghinne toten ende dat es al ydelheit der ydelheit ende al ydelheit spreect saemoen die wise man oec spreect sente augustijn die een dropel gods hadde ghesmaect al dat in der weerlt es dat soude ons bitter smaken ach aermen mijns selfs ende waer sijn sy dan die gods ghesmaken vanden achsten ghebode xlvi capitel nv wille wy vort spreken van den achtsten verbode dat ons god selue verbiet inden bouke ende in de wet moyses dat wy ne gheen valsch orconde noch valsch ghetughe en selen gheuen noch draghen nu vragic dan weder ende besiet nv al de weerelt dore van bouen tot beneden ende van onder tot bouen soe besiet nv alle state ane na ghemeynen loep te sprekene ya waer dat de ghene sijn die ne gheen valsch ghetughe en gheuen seker die persone sijn also dinne ghesaeyt beyde in werlike state ende oec in gheestelike state dats gode ende der heylegher kerstenheit ontfaermen moete alsoe oec die prophete inden souter spreect jc hebbe secht hy ghesproken in minen ouerganghe alle menschen loghenachtich trauwen dat luudt harde wonderlic nochtan eist seker waer die den sin ende die waerheit wel verstaen ende begripen conste daer by te nemene ende te merkene es want al dat een onderbliuen gods heeft ende gode in weseleker eenecheit ende in ghestelder minnen na der ouerster hoecheit sijns selfs ende bouen onse seluesheit ende bouen alle onse werken niet en verreyket noch en volheeft dat es al gheualscht ende lueghenachtich waer dat onderweghen bliuet want het en mach niement soe wel noch soe heylichlic gheleuen in al eerderike hy en vent hen seluen lueghenachtech ende onpuer en te cort en te cleyne in sinen werken ende in sijnre gherechtecheit ende oec in al onsen doene ya ende soe dese menschen heylechleker leuen ende ghewaregher sijn in duechden ende in goeden gheesteleken inwendeghen hemelschen werken die gode behaghen soese hen seluen nochtan in lancsoe meer loghenachtech vinden ende logheneere achten want soese meer inwaert woeden ende crighen in hare beuendinghen ende in hare wisen soe hen dijnct dat sy in lancsoemeer verren ende men verandworden connen ende moghen dien onbegripeleken grondelosen goede dat god in hen seluen es want alle tgoet dat wy doen moghen ende dat nochtan met middel der gracien gods in ons steet ende leeft ende dat god meer in ons weerct dan wijt selue werken nochtan soe schijnt al onse weldoen bat quaet dan goet alst oec es ieghen godsheit te ghelikene of ieghen die minne ende die groetheit sijnre werken die hy ons ghedaen ende bewijst heeft ende dit ghetuucht ende orcont ons oec sente pauwels wel daer hy sp doorgestreept als regelvulling spreect dat quade dat ic niet doen en wille dat doe ic maer tgoede dat ic doen wille ende gheerne ghedaen hadde des en conste hy niet ghedoen seker soe en soude oec ne gheen mensche die in al eerderike leeft op selken poynt connen ghewerken dbeste ende thoechste ende dedelste dat hy versteet hoe men in twe manieren mach verstaen dat sente pauwels seghet dat hy tquade dede dat hi niet en wilde xlvij capitel ende daer omme soe moghen wy hier sente pauwels woordt cort merken in twee manieren tonser leeringhen ende deene vele edeliker dan dander want tquade dat hy ende wy niet doen en wilde dat dede hy ende dat doen wy oec dat sijn ende waren quade onordeleke oncuusche neyghelicheit des vleeschs ende quade menechvuldeghe inwendeghe onnutte ghepeysen die daghelix in ons opstaen ende ontspringhen ya ieghen onsen danc ende ieghen onsen binnensten mensche dit en can niement soe haestelic noch soe cort wederstaen hy en doe somwile daghelix ghebrec daer in nochtan op dien seluen tijt al stridende soe verdient de mensche groten loen ende neemt grotelic toe voor gode dat hijs selue niet en weet maer tgoede dat sente pauwels gheerne ghedaen hadde ende dat al noch menich mensche gheerne doen soude sonder alle neyghinghe ende sonder strijt dat es dat onse butenste mensche alsoe nauolghende ware onsen binnensten mensche dat wy ons na gheheelheit ende na alheit onse selues beyde van buten ende van binnen met onhenderleken crachten ende vut onuerbeelder herten vrylic mochten te gode keeren altoes alse wy selue wilden ende begheerden ende na eenre andere maniere ende noch vele edelekere ende vele ouernemelekere als ic eer seide soe moghen wy hier dat selue woort merken dat quade dat hy niet doen en wilde dat doe ic maer tgoede dat en doe ic niet dat machmen aldus verstaen dat alle die duechden ende die goede werken beyde van buten ende van binnen die wy werken moghen ouermids middel der gracien gods ya ende hoe edelic dat wise werken of oefenen moghen in dat alre hoechste dat onse crachte gheleesten ende verleesten moghen in inneghen gheesteleken keeren ende oec in opgherechtheden tot gode dit moghen wy alte male bat heeten quaet dan goet ieghen dat goet des die heyleghen gods daerbouen ghebruken daerse altoes dat aensichte gods sonder middel van aenschyne tanschyne bloet ane scouwen die heyleghe drivuldicheit gods in enen weseleken wesene want het steet ghescreuen dat al onse rechtuerdecheden sijn alse donsuuerste douc die men vent eens dulle wijfs cleet dat es daer omme want alle onse werken die sijn hier ondersadech ende vermijnct ouermits die yerste eerfsonde adaems met dagheleken ghebreken ende oec ieghen die gloriose puere claerheit die daer bouen es soe eist al donckerheit ende al onpuerheit dat wy hier doen of oec hier in desen allendeghen leuene gods eenen voorsmaec of eenen oeghenblic scauwen moghen want wy en moghen noch ic en can emmer hier anders gods niet ghesmaken dan alse of al eerderike een kelder vol wijns besloten ware ende datmens my maer eens des iaers een dropel en bode ende als ic na dien dropel vinghe met alle minen crachten ende ghesmaken ende hebben waende dat men my dan dat selue dropelken ontrocke ende onthilde achaermen die doch hier enen dropel gods inder waerheit ghesmaken mochte ende icker een ware al dat inder weerlt es dat soude hen better smaken alse galle ieghen dat cleyne minleke dropelken dat god inde ziele stort maer van desen senne vele te sprekene dat en behort eyghelic onser materien noch den ghemeynen volke niet toe hoe sorchelike dat es valssche ghetughe om miede om anxte of van hate ende niede xlviij capitel maer ic soude ons noch gh gheerne onderscheyt gheuen van valschen orconden ende van valschen ghetughe daer tfolc ghemeynlic seere met omme gheet ya deen aldus ende dander also elc int sine alse wel tgheesteleke volc alse dweerleke want prouft ende merct valsch ghetughe dat machmen setten beyde van buten ende van binnen gheestelic in menegherande wijs want valsch ghetughe loesheit oerdeel achtersprake dit es ons al verboden in de scriftuere want loesheit ende valsch ghetughe ende ongherechte vonnessen te gheuene wie dat dies pleghen dat es altoes in hen seluen quaet ende lachterlic ya ghelikerwijs datter nv vele es in eerderike ende by na al te male dat gheestelic heerscap ende weerlic heerscap beseten ende ontfaen heeft dat gheet by na al met valschen vonnessen omme alsoese selue loes ende valsch ende ghierech ende onwettech ende ongherecht sijn van binnen alsoe werkense ende doense voor den volke van buten ditsietmen ende verneemtmen alle daghe ende het es oec seker god ende waer dat die ghene die weerleke gherechticheit ende alle goede dinghen souden werken ende voort setten in alle manieren dat sijn die ghene diet alre meest achter steken ende van recht onrecht pinen te makene waer datse connen ende moghen daerse yet aen wennen of eenich gheniet of hebben wanen siet daer es die gherechtecheit vut want ghelt ghifte miede vriende maghe gheeft mi ci gheue dy doet my lieue ic doet v weder ende oec groter heeren bede ende haer dreyghinghe ende anxt ende vreese der princen ende oec van hate ende van nide siet hier af soe commen alle valsche ghetughen ende soe soukense alle die scalke loese behendeghe subtile vonde diese soeken moghen ende gaen van verren al omme alse de catte om den heeten brii ya hoe datse die waerheit ende die gherechtecheit bemantelen moghen ende onder eenen sconen schijn bedecken moghen alse waer by dat een arem mensche of een maet knape nemmer meer te sinen gherechten rechte en can gheraken noch sine sake ghewennen ieghen eenen machteghen man al hadde hy recht nu meerct want wat mensche die eenen anderen verraedt of eenich valsch ghetughe ouer hen doet omme ghelts wille of om ghifte of om miede die sijn ghelijc den quaden iudase die gode vercocht ende verriet ende wat mensche die eenen anderen verraedt of verordeelt of oec eenich valsch ghetughenesse gheuet van hate of van nide die sijn ghelijc den quaden ioden cayphas scrybben ende pharaseeusen die onsen heere ihesum cristum van hate ende van nide verrieden ende tonrechte met valschen ghetughe verordeelden echter wie of wat mensche die eenech ongherecht oordeel of valsch ghetughenesse gheuet van anxte of van vreesen of oec ouermits groter heeren dreyghinghen wille hen te uerwerkene dese sijn ghelijc den quaden pylatus die onsen heere ihesum cristum van anxte ende van vreesen des keysers ter doet leuerde want die eenen onsculdeghen mensche dlijf neemt of daer toe raet of daet gheuet of dien quellen om tsijns wille dat es een anxteleke sonde ende ic vreese dat dat ordeel gods ouer hen sal gaen sonder ontfaermherticheit die ghene die oec den sculdeghen of eenen quadoenre laet gaen om eenich dijnc datmen hen ghebieden of mesbieden mach dat hy daer omme sinen heet brake die meyere hy en mesdoet niet men dan of hy eeneghen onsculdeghen mensche dlijf name want die den sculdeghen laet gaen hy doet den onsculdeghen want om datmen die quadyen ende dese autercise ouerdreghet ende laet gaen soe doense merghen ende ouermerghen noch meer quaets ende ouerdaets het es grote aelmoesene datmen gherechtecheit werke ende quadien van den weghe doet van vij manieren van valschen ghetughen xlix capitel maer nv suldi voort weten dat ic in vore ende oec in na wel vende seuen manieren van valschen ghetughe ende licht valter meer of men ende oec emmer deen vele quadere dan dat ander dyerste partye dat sijn die ghene die op haer beste ende op haren heet een valsch vonnesse wisen ende nochtan op dien poynt dat sijt wisen ne gheen beter noch oec ne gheen naerdere en verstaen nochtan soudense om dat selue verdoumt werden of ten alre mesten groet lanc vagheuier af hebben of het moeste hier in der tijt ghebetert werden ouermits grote penitencie want rechters ende schepene die sijn van rechte sculdich te wetene wat hen behoort te wisene des ghelike soe seyt oec een heylich man alsoe god spreect hy sal rechten ende oordeel gheuen ouer den sondare alsoe sal hy rechten ende oordeelen ouer die ghene die hen na mate strecken ende daer niet en hebben dat es te verstane van allen den ghenen die hen weerlics heerscaps onderwinden tfolc te berechtene ende dan der const noch der sciencien niet te hebbene want onse heere ihesus cristus sprac selue in dewangelie alse die blenden den blenden leydt soe vallense beyde inden putte maer deser blender leedinghen so gheschiet alremeest in biechten dander maniere van valschen ghetughe dat es nich aerghere ware dat sake dat een mensche of een man ter eedinghen ghemaent of gheheyst worde alst dicwile gheualt dat men hen daer vraghet ende oec heedt dat hy sal segghen die naeste waerheit die hy versteet of weet des men hen aenspreect soe es hijt vor gode sculdich ya al ghijnct sinen euenkersten of sinen alre naesten ya of oec hen seluen ane sijn goet of ane sijn eere of ane sijn lijf nochtan es hy sculdich de gherechte waerheit te segghene ende sinen heet te houdene watter na commen mochte en const hijs niet subtilic omme legghen sonder lieghen ent oec niement anders grotelic ieghen en ghinghe terde valsch ghetughe verzwaert noch meer ware dat sake dat een mensche op eenen anderen woude ghetughen ende tughede van horen segghene des hy selue niet ghesien en hadde ende niet also sekerlic sonder twifel en wiste also men eenich dijnc weten mach soe waert in hem valsch want van horen segghe en machmen niement bedraghen ya dat my sy dusentich een dijnc seiden die alle wel te gheloeuene waren ende daer toe alsoe heylich alse die heylichste mensche die nv es nochtan soe en mochtic van horen segghene niemene voort betien noch bedraghen tfierde dat es noch quadere als ic eer seide dat een meyere of een schepene omme anxt of om vreese van sinen liue of om eenichs menschen dreyghinghen wille soude laten recht te doene of eenich valsch ghetughenesse gheuen tfijfste dat es noch quadere dat een mensche om vrienscap of om maechscap of oec om eenegher creatueren smeykinghen wille soude werken ieghen recht al waert v vader of v moeder of v suster of v broeder die dat doet hy breect sinen heet ende verliest sine ziele ende es daer toe meenheedich ende verzworen voor gode want die willens ende wetens ieghen recht gheet metten ghenen die onrecht iaghet hy verdoumt hen seluen ende daer toe soe loechent hy gods ende alle sijnre heyleghen want een schepene of een rechtere die lieuere ende eer helpt ende by steet den riken dan den aermen ic vreese dat god en sal hem nemmermeer ontfaermen maer die seste maniere die verzwaert noch meer dat sijn schepene of wat menschen het sijn die valsch ghetughenesse draghen omme ghelts wille of die hen seluen verhueren te valschen ghetughe omme ghelts wille want dat sijn alle valsche rechters diemen met ghelde of met ghifte of met eeneghen liefdoene verweghen of een haermael versmeyken mach te werkene ieghen haren heet of ieghen recht scalke behendeghe vonde souken merct ic wilt v segghen want die selue gherechticheit die heden daechs onder die ghene es die gheesteleke gherechtecheit en de weerleke gherechticheit beseten hebben dat es hoe datse die valscheit en die quade gheueynstheit die in hen es maer een lettelkins vutwendichs schijns van gherechticheden bemantelen ende bedecken mochten ende daer omme soe verhoet onse heere god moysesse dat hy van minene ghifte noch liefdoen ontfaen noch nemen en soude want hy spreect dat ghifte ende miede verblendt den wisen man ende sy doet den gherechteghen wandelen sijn woort dat es seker waer want het en es niement soe wijs noch soe gherecht noch so hoghe noch soe rike noch soe edel noch soe wel gheboren ya noch oec soe heylich in al eerderike maer wilt hy ghifte ontfaen van eenegher saken nv vp deen side soe op dander side siet die liefde die de mensche toter gh doorgestreept als regelvulling ghiften heeft sy doet sijn herte te hans vermorwen ende elettelken neyghen ieghen recht ya hoe datmen den ghenen ghehelpen ende ghelamen ende ghesercoesen mach die daer onrecht heeft de seuende maniere van valschen ghetughe alse ghy voren weet die dijnct mi alre quaeds dat gat in perkament sijn die ghene die valsch ghetughe ende ongherecht oordeel voort brijnghen ghelikerwijs dat die quade ioden ouer onsen heere ihesum cristum vele valscher ghetughenessen voort brachten van scalcheit van hate van nide ende van eyghender quaetheit ghelikerwijs datmen noch vele menschen vent die niet en rochten noch en roucken hoe datse eenen anderen of haren euenkersten van hate ende van nide ende van quader ghevenijnder quaetheit die in hem es verderuen mochten ende ten achtenden male soe vintmen vele menschen in eerderike ya ende oec alte vele menschen die hen seluen ende harer binnenster redeliker conciencien een valsch ghetughe gheuen ouer hen seluen es dat sake dat sijt merken ende hen seluen en hare eyghene conciencie van binnen ane saghen want die ghene die in dootsonden leuen ende in dootsonden ligghen of eeneghe dootsonde ouer hen weten of die der weerlt ende den duuel ende haren bloede ende haren vleesche leuen die gheuen hen seluen een zwaer oordeel ende een zwaer ghetughe echter schepenen doorstreepte i ende meyers die haren heet breken ende den aermen niet en doen als den riken die gheuen thelsche oordeel ouer hen seluen wanneer dat een schepene of een meyere yet meer neyghet ter slijncker siden dan ter rechter siden soe verliest hy seker sine ziele ende dan en darf hy voortmeer ne gheenen anxt hebben vanden vagheuiere noch hy en darf niet hopen op deeweghe leuen echter die ghene die de waerheit predeken ende anderen menschen voort leeren dies sy selue niet en leuen die selen alre zwaerlixt veroordeelt werden want sy gheuen haer selfs consciencie een valsch ghetughe ende oec anderen menschen quaet oneersaem exempel want bouen tote beneden soe stoott ende quest hen al de weerelt aen tgheestelic volc ende aen die verkeerde clergie want noch int gheesteleke recht noch in dweerleke recht als te v doorgestreept als regelvulling vreesene es soe en doemen selden of licht nemmermeer eenen mensche noch licht ne gheenen mensche te rechte recht ghelikerwijs datmen van rechte sculdich ware te doene ende alsoe die gherechticheit in heuet ya noch den riken noch den aermen soe en doetmen niet recht omme trechts wille want dademen recht ome der gherechticheit wille gherechticheit die es soe steerc ende soe edel in haer seluen dat ic wel weet datmen den aermen also wel ende alsoe lichtelic recht soude doen alse den riken nochtan soe weet dat alsoe vele onrechts ende oec noch vele meer soe doetmen den riken dan den aermen nu prouft ende meerct ic salt v segghen in wat voeghen datmen den riken meer onrechts doet dan den aermen want den aermen en canmen niet meer onrechts ghedoen noch thare ontwisen noch ontdreyghen dan dat comt ende gheet metter tijt maer die rike man die sal eewelic ghepijnt ende ghetorment werden van dien tijtliken goede dat hy van den aermen tonrechte ontfeet ende besidt hieromme soe moghen hen die aerme wel verbliden die ghedoechsaem ende verduldich connen sijn alse men hem onghelijc ende onrecht ane doet ende die reke liede moghen hen banderside alsoe wel verueeren ende bedroeuen die haer recht behouden met ghedreyghe ende met ontsienliker macht soe behouden dese grote heeren haer recht ya wedert recht of onrecht es maer ic seggu die ghene die onrecht wel verdraghen connen dat es die naeste wech ten eeweghen leuen weert want onrecht ende doeghen ende liden wel verdraghen connen dat en tellic niet minder dan of een mensche sinen viant minde ende alsoe spreect oec een heylich man onrecht te verdraghene dat es die poorte des eewichs leuens van den neghensten ghebode dat niement en begheren sal een anders bedde ghenoet l capitel gat in perkament hier na volghet dat neghenste verbot gods dats oec wel goet dat ons god verbiedt dat wy niet willen noch begheren en seen eens anders beddeghenoet in dit verbot gods soe moghen wy merken dat ons god niet alleene ouerspel en verbiedt inden werken sy doen alle doet sonde die eens anders beddeghenoet begheeren dit ghebodt gods en deerft men niet anders verclaren want die in deser quader oncuusscher begherten bliuen staen sy behoren ter helscher pinen dan sonder waen het wilt selc man anteren nvwe ende nuwe vele wijf dat cost hen dicwile sine ghesonde ende beyde ziele ende lijf maer daer vp achtmen alte alte tweede alte geexpungeerd cleyne al en es die edel ziele niet reyne nochtan moet sijt namaels al becoepen alse beyde tsamen in dat helsche torment selen loepen wie dat sijn herte of sijn consent gheeft tot eenegher sonden hy blijft verloren te dien stonde ende dit es te verstane van doet sonde van den tienste ghebode dat niement begheren en sal eens anders goet maer doen sinen euenkersten alle dat hi woude dat men hem dade li capitel hier na comt dat leste ende ende tienste verbot du en sult niet hebben in dinen moet te begheerene dijns euenkersten goet noch sinen osse noch sinen esel noch sine dierne noch sinen knecht noch gheen dijnc dat eens anders es en salstu begheeren ouer recht dit verbot gods heeft in onderlinghe minne ende caritate ende datmen elken tsyne sal laten want wie dat eens anders goet met herten begheert hy es der helscher pinen weert ende al en woudijs my niet gheloeuen noch tan es hy een dief voor gods oeghen oec sijn se aergher vele dan sotte die des anders goet begheeren het sy in scheerne of in spotte want elken goeden man behoort soe wijs te sine dat hy niet veysen en sal in sine ghedochte hoe dat hy eens rijcs mans goet vercrighen mochte ic hebbe v dicke gheseit al hier te voren het ware v qualic weert bleefdy om eennen penninc onrechts goets eewelic verdoumt ende verloren want wie dat onrecht goet lettel of vele an hen houdt en niet quiten wilt sine scout of die eens anders goet begheert hy en es met gode noch lief noch weert het steet in dewangelie ghescreuen wildijt weten dat ghy doet den lieden dat ghy wilt dat sy v weder doen alsoe vervuldi die scriftuere ende die propheten dit soude een heydijn of een soudaen met sconen redenen wel verstaen dat elc mensche es ghewone sculdich te doene den anderen al selke goedertierne ghenade alse hy woude datmen hen weder dade nochtan vintmen bander side wel bescreuen dat doen om weder doen deeweghe leuen niet en mach gheuen want wat ic minen euenkersten dade tsinen voeghen om dat hijt mi weder doen soude na mijn ghenoeghen diet wel besiet dit en brijnct ons ten eeweghen leuene niet nochtan es dit der weerelt staet daer tfolc ghemeynlic met omme gaet die my doet goet ic doet hen weder doet hy my quaet ic doet hen oec aldus loepen sy in die helsche dooet ic hebbe selue den meneghen horen segghen sy en dienden gode niet en souden siere gheenen weder loen of hebben maer ic seggu voor waen dat die menschen en dienen gode twint noch deel want wat dat sy doen dat doense om hem seluen al gheheel wy moeten meer alle goede dinghen doen en laten ten loue ende ter eeren gods van gherechter minnen ende caritaten of het en sal ons een twint niet baten het en mach niement den anderen van binnen bekinnen weder dat hy de ghebode gods houdt soe van vreesen soe van minnen want diese allene van vreesen ende van anxte houdt al quijt hy na der letteren sine scout ende oec niet voordere en gheet dan hen die lettere wijst of leert het es al verloren wat hy doet en gheeft hen minne ne gheenen spoet want mijn heere sente pauwels spreect dat de letter doodt maer de gheest maect leuende die minne ghesmaket ende gheuoelt die en daerf niet vraghen want godlike minne die maect den mensche alles dijncs dies hen noet es wijs ya bat dan alle meesters van parijs hoe die coc van godleker minnen ende alles gheestelecs gheestelecs de gheestelecs gheuoelen berooft waert ghelaten op hem seluen lij capitel achaerme van minnen te sprekene soe es my herde licht ende harde bereet nochtan dat ic selue lettel van minnen weet ic hebbe ghesien gheweten ghesmaect ende gheuoelt dat ic meer van godliken minnen wiste te segghene alle daghe dan ic nv doe ten iare want ic hebbe by wilen alsoe ouervloedich rike gheweest in minnen hadden alle menschen tsamen die in eerderike sijn dier een semsadeken groet moghen bekinen hy hadde al ouervloedich droncken gheweest van binnen maer nv ben ic bander side alsoe arem rude magher ende soe allendich dat alle menschen die eerderike binnen heuet mine aermoedicheit in natuerleken lichte niet ghedraghen noch gheliden en mochten ende daertoe soe dijnct my wel sonder eeneghen twifel dat ic wel daermste mensche ben van doechsaemen werken die in eerderike es of ye ghewert of oec emermeer werden sal want de my vraechde op mijn beste ende die my maende op doordeel ende op tfonnesse mijnre zielen waer toe het goet es dat ic leue of waertoe het goet es dat ic ye gheboren wert ic en souts hen een twint niet connen berechten maer die scoenste andworde die ic hen gheuen mochte in alsoe velen als icx my versta dat ware dat al mijn leuen ende al mijn doen te vergheefs es ende dat ic niet gheweten noch oec gheuoelen en can of ic yet weerc ghewrachte dat gode behaghede des en can ic in minen natuerleken lichte niet ghesien noch bekinnen ende oec es my dat ouernatuerleke godleke licht alsoe verborghen ende voorhouden beyde in gracien ende bouen gracie dat ic noch een uoch ander in ne gheender wijs bekinnen en can hope trouwe minne gheloeue ende alle die gheesteleke inwendeghe weghe gods daer goede ghewareghe menschen in wandelen ouermits onsen heere ihesum cristum tot gode dit es my al verdonckert ende verholen want alle die godleke riuieren die ghewareghen inneghen gheesteleke menschen open ende wide ontploken sijn met alle dier hemelscher ghenaden ende der verdienten ons heeren ihesu cristi die daer toe behoort dit es my al voor sloten ende veruremt ghelikerwijs dat de sonne haer schynen laedt want de dach es met my worden nacht ende die claerheit duemsterheit ende die soete lucht es met my worden scerpe hare ende die hemelsche dou es my worden rijm haghel snee ende die scone somer es my worden alse langhe wintersche nachte want de sonne gheet in mi soe neder ieghen dat gheberchte der eerden datse in my alse gheene vrucht en brijnct maer in nedere gront oetmoedeghe herten soe weerct die gracie gods ende die godleke sonne van bouen grote vrucht maer grontoetmoedich gheuoelen dat es my dicwile verre ende vremde want dat selue dat te somere yet goets in my was groeyende ende bloeyende dat dijnct my verdroeghet verdeluwet ende verdoret ende es in my worden winter doorstreepte vr als regelvulling vrucht want haddic yet goet te somere ende inden oeste ghesaeyt of ghemaeyt dat sal de lenten ende die coude winter schijnt by na al verslinden ende verteeren nochtan soe waer ic harde blide en storuicker selue niet by van aermoeden ende van honghere want ic moet der minnen dienen vp minen cost tscint sy heeft mijns cleynen rouke of lost want wilen eer soe wasic lieue kint maer nv soe ben ic worden stiefkint ende voormaels soe plach ic te sine een ghetrout soneken maer nv soe ben ic worden als een verstoten bastaert oec was ic voormaels schiltcnape ende camerlijnc ende plach te wandelen in groter heeren houe ende nv ben ic worden stalknecht ende een scamel gaerscoen want nv dar ic cume van vreesen vp die heeren sien daer doorstreepte i ic vormaels vrylic plach te haren rade ende te harer consilien te gane ende daer ic voormaels plach tetene heeren spise edel witte broet daer can ic nv cume vercrighen knecht spise ende grof rugghen broet metten semelen met allen ghebacken ende daer ic vor maels plach te drijnckene wijn daer can ic nv cume des borrens vercrighen want wilen eer so gaf my onse heere god de hant ende trac my vaste na hen opweert maer nv schijnt of hy my metten voeten van hen sciete ende druct my vaste nederwaerts ende voormaels soe plach my onse heere god sine edel wonden te toenene versche ende heet ende bloedich roet al vol soeter honich raten maer nv smaken my die wonden ons liefs heeren ihesu cristi selden ende droghe ende verherst voormaels soe haddic soe grote deuocie ende soe heete bernende minne als ic ten heyleghen sacramente plach te gane dat ic waende spliten van gheesteleker vruechden ende van herteleker bliscap ende nv ben ic in de kerke als een droghe boem sonder vuchticheit der wortelen vormaels soe plach mine ziele te smeltene ende te versmeltene in minen ghebede maer nv es mijn ghebet laeu alse droghe veruorsene eerde sonder water ende sonder hemelschen dou voormaels was mine oefeninghe al ghemijnct met olyen der ghenadicheit gods ende nv es mine oefeninghe al ghemijnct met senderen dat sijn asschen diemen van ysere smeedt vooermaels soe plach hen onse heere ihesus cristus my te vertoeghene alse een soete onnosel lammeken ende als een cleyn speelkindeken maer nv es hy my voorgaende als een leeu voormaels plach onse heere god my te vertoeghene sine goetheit sine mildicheit ende sine ontfaermicheit ende scichte doeghen sijnre ontfaermicheit in my maer nv soe toent my onse heere sine gherechticheit ende sine moghentheyt ende bedect sijn aenschijn vor my voormaels soe toende my onse heere god daenschijn sijnre minnen ende nv keert hy my den rugghe voormaels soe toende my die hemelsche vader den oorspronc sijnre godheit ende die leuenste binnenste ons liefs heeren ihesu cristi daermen alle waerheit in leert diere hen te rechte rechte de rechte geexpungeerd ouermits die wonden ende door die side ons heeren ihesu cristi toekeert voormaels soe toende my onse heere god hen seluen ende deeweghe leuen ende spijsde my met hemelscher spisen ende nv verbercht my god hen seluen ende spijst my daghelix met deruene gods ende met helscher allendicheit ende aldus gheet god ende hy comt ende hy duuct ende hy vliet ende hy doorstreepte g als regelvulling gheeft ende hy neemt ende hy roeft ende hij steelt ende hy doet ende hy laedt dat hy wilt al en soudic nemmermeer danc noch loen hebben ende oec aldus soe werdic alden dach op mine selues cleynheit ghelaten ende daer toe soe sittic dicwile tusschen twee spisen ende verderue van honghere want ter quader weerelt en ten creatueren noch ter quader vleesscheleker ghelost wert daer ic ende mine quade natuere toe gheneycht es daer werts soe en willic niet ende gods noch eewegher dinghen daer ic dat selue al omme ghegheuen hebbe dat ic ben dies en mach my werden niet daer omme soe seggic v dat ic sitte tusschen eertsche spise ende hemelsche spise ende verhonghere conclusie hoe edel dat es eyghens wille deruen liii capitel ghelooeft gheheert ende ghepenedijt soe sy die edele heere nv ende in alre tijt die soe groter eeren ende loofs werdich es die ghene die eertsche verganckeleke dinghen of creatueren yet onoordelic minnen die en moghen gods noch sijnre eewegher minnen niet ghesmaken maer die ghene die haer alheit ende hare seluesheit om gods alheit hebben verteghen ende ghegheuen hen en es niet eyghens bleuen van buten noch van binnen want die sinen eyghenen wille eens gode hadde gheoffert ende gheheelic ouer ghegheuen in minnen die en soude niet propers noch eyghens connen behouden buten hen noch binnen hen om steeruen noch om leuen want ware die mensche sijns eyghens willen quite in gode beroeft ende ghestoruen nemmermeer soe en mochte hy dien eyghenen wille weder nemen noch vercrighen noch verhalen hier omme soe seggic v hoe arem of hoe allendich dat ic werde van gode ghelaten ende van allen troeste beroeft nochtan willic der minnen dienen ende altoes met gode bliuen hoe of wat mijns gheschiet ya al en soude my gods noch eewichs leuen nemmermeer werden want hoe doorgestreepte h als regelvulling hart of hoe wreet dat my die minne voren gheet ic wil vaste nauolghen ende inwert poeghen want ic sal emmer yet van haren plumen roeuen en willic niet afkeeren noch yet anders verkiesen ane die minne en can ic niet verliesen want vander minnen en hebbic ne gheene scade ghehadt want alle die allendicheit die my toe es commen dat heefse al ghedaen by minen rade want de minne sy boet my hare vrye eeneghe cussen dat verstaet ende ic ontseit haer stoutelic sonder beraet ende ic vercoes om cristus wille alsoe arem ende allendich te te sine alse ye mensche die in eerderike ghedoechde pine dese voorgheseide dinghen hebbic v daer omme al gader te mijnre groter scan den doen verstaen alse ghy allendichlic ghelaten wert van gode dat ghy soudt willechlec doeghen al sonder waen ende peysen talre tijt ende tallen steden hoe dat ons heeren liefste vriende ende hy selue hier op eerderike hebben gheleden op adame suldi sien ende beghinnen hoe dattene onse heere god wel twee ende vijftich hondert iaer liet in allenden ende oec moesten alle die patriarken ende die heyleghe propheten int voorbouch der hellen varen wildijt weten ende onse heere ihesus cristus selue laedt u ghedijncken dat hy hier wel xxxiij iaer in groter bitterheit was echter den ewangeliste sente ihohan dien onse heere god wel xcix iaer in allenden liet eer hine te hemele nam ende onse lieue moeder gods die oec in hare daghe in eerderike ghedoechde meneghe plaghe alle die weerelt en mochte niet bescriuen die allendicheit die gods alre liefste vrienden driuen die de gheboden gods van godliker minnen houdt hy quijt altoes voor gode sijn scout maer die cristus minne ende sijn bitter cruce draghen in haer herte hem en mach deeren noch pine noch smerte want al wordense ghedoet anden liue sy souden onghequetst van binnen bliuen maer in minnen te volstane dat es de crone van allen god gheue ons dat ons moet gheuallen dat wy alsoe moeten leuen dat wy gode eene reyne ziele gheuen ende ons altoes t gronde laten onder sine vrymoghende macht ende onder sinen alre liefsten wille soe en mach ons letten noch vagheuier noch hille want wildi den ouersten heyleghen ghelijc werden ende wildi met gode werreballen soe moetti sijn een sollebal ende moet v seluen te gronde drucken ende versmaden onder gode ende onder alle creatueren want die den hoechsten wech sal gaen inder godheit hy moet met cristum de nederste ende de lesste sijn in oetmoedicheit amen explicit hier eyndt dboec vanden tien gheboden 