die herte die vol is van minnen can qualich haer seluen dwinghen sij en openbare in eenegher wijs dat sij in heeft ende geue haer te kennene met eeneghen teekenen den ghenen die sij mint ende want sij ongheueysdelijck mint ende vol trouwen ende ionste is te haren lieue soe begeert sij ghelijcke antworde te hebben van haren lieue ende heyscht weder teekene van minnen hieromne die bruyt in der cantiken dat is die minnende ziele want sij haer seluen ghevoelde vol der minnen ende haer seluend bereet tot allen wercken ende teekenen van minnen soe heyst een groot teeken van minnen ende spraec wt hare volheyt ten eersten sproeke cusse mij metten cussene sijns mons ende ontsculdichde dese minnersse niet volheyt hare minnen soe sout een alte groote boutheyt schijnen ten eersten ghesproken ghecust te sijne eermen yet minders oft meerders ghesproken ende gheoefent hadde maer hets te gheloeuene dat sij gheclommen was die grade van minnen die ten montcussene leyden in natuerlijcker weerlijcker minnen die een groot exemplaer is godtelijcker minnen voergaen dry graden eermen ten mont cussene comt die eerste graet is een minlijc ondersien ende beghint die minne dander is een minlijc onderspreken ende dat derde is een vrindelijck handelen ende daerna clymt men ten cussene des monts aldus want wij groue minschen ter geestelijcker waerheyt gheleyt worden met ghelike soe moeghen wij mercken dat wij ten montcussen gods dats ter ouernatuerlijcker gracien ende ouerweselijcker eenenghen met gode gheleyt worden met iij graden die eerste is een minlijck ondersien dats een mercken der hoecheyt der rijcheyt der goetheyt ende der minlijcheyt gods inden lichte des gheloefs ende der heyleger scrifturen dander graet is een minlijc onderspreken dat is een toenen gode onse begeerte ende ionste die wij te hem hebben hem te minnen ende een antwoerden gods dat hij ons ontfaen wilt te sijnre minnen ende want die minsche inden grade des ondersiens ghemerct heeft gods grootheyt ende moegentheyt ende sijns selfs cleynheyt ende onweerdicheyt soe grooten here te minnen soe valt hij neder met magdalenen ten voeten ons heeren ende weent ende claecht sijn nederheyt ende sijn onghelijcheyt dan biet hem god te cussene sijn voete dat is hij gheeft hem een suet gheuoelen sijnre gracien ende sijnre ontfermherticheyt ende een claer kennisse der waerheyt eens gestelijcs leuens die derde graet is een minlijck handelen dat is een vroom vlietich werken minliker werken ter eeren gods ende eene minlike oefeninghe in desen grade heeft god den mensche op van sinen voten alsoe dat hi in dien grade niet altoes en bliue ende gheeft hem kussen sijn hande dat sijn gherechtichtheyt ende vrede ende sprect tot hem dat hi tot magdalenen sprac gaet in vreden dat is oefent gherechticheyt inden bescermene mijns vreden in den kussene deser hande gods werdt die vroede ziele alsoe hongherech ende soe dorstech der gherechticheyt dat sy vol werdet van minnen ende van begherte gods te ghesmakene ende salich sijn deghene dien honghert ende dorst die gerechticheyt want sij selen ghesaet werden dan verheft god die hongherighe ziele te sijnre tieghenwerdicheyt in puerheyden haers gheests ende gheeft haer een begherte hem te kussene dat is haer mit hem in minnen te verenighe ende ghift haer eene boutheyt te eyschene uter volheyt haere begherte dat kussen sijns monts ende te spreken metter bruut gods hij kusse my metten kusse sijns monts aldus merkic dat die vroede ziele die vroedeleec ende eersamleec ende met taemeliker scamelheyt haer minne beghinnen wille ten yerste oefent een minlec ondersien tuschen haere ende gode daerna een minlec onderspreken mit den kussene sijnre voeten dat sijn die gracien sunder ontfermherticheyt ende onderscheyt der waerheyt ende daerna een minlijc handelen ouermits minlijcke wercken met eenen cussen sijnre handen dat sijn gherechticheyt ende vrede opdat sij soe weerdich moeghe nv dan ghy mijn ziele begeerdij ghecust te werdene metten cusse sijns monts oefent eerstwerf een minlijck ondersien doet op v redelijke oeghen die v god ghegheuen heeft hem made te merken suuersse van huymoeren vremder ghenuechten van ghestubbe der giericheyt eertscher dinghen van doncker heyden der toernicheyt ende der nydicheyt van den neuele der hoeuerdicheyt vanden winde der ydelre glorie ende puergeerse van allen vreemden beelden opdat sij warden een claer spiegel daer haer die schoenheyt ws liefs in verbeelden moeghe dig ghi in desen leuen niet anders ghesien en cont als sint pauwels sprect dan in eenen spiegel ende in ghelijkefisse merct dan dat god es een eewich eenuuldich goet dat in hem heeft alle die goede onlichaemlijcke toeualleghe eyghenhede die ghy inden creaturen vindenmoecht als goetheit wijsheyt moegentticheyt en de alle dander niet toeuallijck maer weselijck ende die inden creaturen ghedeylt sijn die sijn allen in hem vergadert ende die inden creaturen ghemeten sijn die syn in hem ongemeten want hij is sonder mate moeghende wijs ende goet ende die in creatueren menichfuldich ende toeuallich sijn die in hen van hem gegheuen sijn die sijn in hem een ende sijn eenvuldeghe wesen ende hij en heefse van nyemant dan van sijnder eyghender eewegher naturen ende hieromme al sijn al dese eyghenscappe ghewarichlijck in gode ende gods wesen selue sij sijn in hem soe ouernemelijck ende ons sterffelijcke creaturen soe onverstandelijck dat die minnende zielen die met langhen ondersiene gods schoenheyt nau ghemerct hebben alle dese eyghenscappe sijse inden creatueren namelijk beuonden hebben hem afnemen ende gheuense hem onnamelijc ende onuerstandelijc want die moeghentheyt die wijsheyt ende die goetheyt die sij ghenamen ende verstaen connen is herds onghelijcken wesen gods want sij namense ende verstaense als sijse inden creaturen beuonden hebben ghemeten ghedeylt menichfuldich ende toeuallich ende gods wesen is onghemeten onghedeylt eenuuldich ende ontoeuallich hem seluen ende allen creatueren ende daerom vallen die vroede gheoefende zielen met haren verstancleghen ghesichte op harem gheminden god als op ene bloet onuerstandelec nameloos niet nochtans eest inder waerheyt een ouerweselec grondeloos yet maer omdat die uerstendeghe oghe der zielen noch begripen noch ghenamen en kan daeromme dunket haer nae hare wijs dat sijn een niet dan een yet ghelikerwijs dat der lifliker oeghe die in deemsterheden ziet bat dunct dat sij siet een niet nae hare wijs dan een yt nochtanne eest een yet want het es die onuerclaerde locht alsoe heet god oec een demsterheyt nae onse ghesicht niet na sinen sine want in hem en es engheen demsterheyt sprect sinte jan maer hij is een puer eenuoldich verstelic licht met sijnre onghemetenre claerheyt soe uerblindende onse uerstendeghe oeghe dat haer bat dvnct dat sij ziet een demsterheyt een claerheyt ghelikerwijs dat die oeghe der der vledermws saghe sij in dat rat der sonne soe verblent soude werden vander ondrachliker ende onbegripelilcre claerheyt der sonnen dat haer bat duncken soude dat sij saghe een demsterheyt dan een licht nochtant eest inder waerheyt een licht dit is de demsterheyt daer god onder schwlt alsoe die scrifture seghet ende daer hi hem onderdect onser uerstendegher oghen alsoe dat haer hoogste voerworp es bat na haren dunken een niet dan een yet alsoe sij yet versteet ende haer hoechste kennisse is alsoe sint dyonisius sprect een volmaecte onkennisse tot dier tijt dat gracie verwandelt sal worden in glorien dan sal sij inden lichte der glorien sien al lichtelijck dat bloete gloriose licht des wesen gods al is dit waer nochtans toent god der beginnender zielen inden spiegel haerder redenen hem seluen in geestelijcken beelden ende in ghelijckenissen een onghemeten eeuweghe goetheyt wijsheyt moegentheyt rijcheyt myltheyt scoenheyt ende deser ghelijcke vele opdat hijse leyden moeghe ten hoeghen kennisse sijnre onbekentheyt ende opdat hij haer toene dat hij bouen alle creaturen minlijck is ende dat sij in hem onbemetelijc begrijpelijc eenuuldelijck ende ongedeylt vinden mach dat sij in den creatueren laet ghemeten begrijpelijc ende menichfuldich ende gesprait ghij dan mijn ziele v spreec ic aen ghy sijt mij naest ende ghij sijt mij beuolen alle zielen behoude ic v soe behou ic gode ende alle dinck in gode verlore ic v soe en mochte mij gheen stade doen dat ic all die werelt wonne doet op alsoe ic v eer seide v redelijcke oeghe ende merct nauwe ghy vint in gon onghemetelijck alle die minlijcheyt die ghij in creatueren beuont oft ymmermeer beuinden moecht ghij beuint oec dat god ouermits die myltheyt sijnder goetheyt dien creaturen ghedeylt heeft alle die goede eyghenscappe die in hen vint elcker ontfanckelijcheyt sijns wesens dat een onderstant is aller toeuallegher eyghenscappen want alle dat van hem seluen niet en is noch op hem seluen niet en steet dat moet een onderstant hebben ende hierbij want dat wesen der creaturen van hem seluen niet en is maer van gode ende daert niet en staet op hem seluen soe moet god sijn onderstant sijn ende sijn onthout ende hier om moet god oueral sijn niet dat hij enegher stadt behoeft maer alle creaturen sijns behoeuen als haer eyghens onderstants ende onthouts nv is te merckene dat alle onthout dat grouer is dan dat dinck dat onthouden wart onthout van buyten inwaert ende alsoe onthout dat vat water oft lucht maer dat onthout dat subtijlre is dan dat dinck dat onthouden wert dat onthoudet van binnen wtwaert ende alsoe onthout die ziele haren lichaem want god subtijlre is ende eenvuldegher dan eeneghe creature soe is hij innegher ende naerder elcker creaturen dan eeneghe creature haer seluen is want hij is een innich onthout alles wesens ghelijck dat die ziele innegher is ende naerder is haren lichaem dan hem seluen is want sij is een inwindich onthout sijns wesens ende sijns leuens es dit waer alst es soe an derfdij ziele mijn nummermeer ghenuechte noch lief buyten v suecken als ghij onghemeten goet soe onbegrijpelijcke groetheyt der rijcheyt scoenheyt edelheyt in v seluen vinden moeghet ontbeeldt van allen creaturen ende merct met eenuuldeghen oeghen dat onthout ws wesens dat is god merct sijn onghemeten rijcheyt alles goets ende blijft daerbij sonder andere ghenuechte te sueckene oft tontfane soe moechdij ouermits v mynlijck sien beweecht werden te sijnre minnen al es god een mylde ghemeyne minnare hij wilt nochtan besien sijn minnersse hoe sij hem behaecht ende is sij hem beuallijck wel verchiert met duechden ende soedanich van begerten sijns te ghesmaken dat si hem wel behaecht siet hijse minlijc aen dat hijse te male ontfunct in sijnre minnen es sij oec lau inder begeerten ende noch ongheciert met duechden soe siet hise aen met some ontfermherteghen oegen dat hijse ouermits sijn gracie ende haeren bereeden wille hem behaechelijck maect mercket dan mijn ziele oft ghij ghesciert sijt met eenre minlijcker oetmoedegher vreesen soe groot minlijcken here te behaghene die v om v onghelijcheyt niet alleene worpen mochte inder hellen gront mer dan v want hi v innich onthout is te nyeute mocht laten ghewerden ontrockeb hi v sijn onthout merct oft ghij sijnder mylder goetheyt betrout met eenen sekeren hope dat hij v met sijnder gracien ende met sijnder ontfermherticheyt helpen mach ende wilt tot alre inwindegher cierheyt dier v noot is in sijnre minnen dese ij duechden dat is vreese ende hope merct hij sonderlinghe in sijn vercorene want als die prophete sprect inden souter god heeft een welbehaghen op die ghene die hem vreesen ende die hopen in sijn ontfermherticheyt merct oft yet lijden ende doeghen moecht om sijnen wille dat behaghet hem wel ende dies ontfermt hem want hij sprac tot moyses ic hebbe aenghesien dat doeghen ende lijden mijns volcs ende ben neder comen om hen te verloessen merct oft ghij gehoersam sijt sijnen gheboden ende om sijnen wille ghelaten cont die menichfuldicheyt ende ghenuechte der werelt dat behaecht hem wel alsoe die propheet sprect inden souter hoert dochter sprect hij ende siet ende neycht dijn oeren ende verghete dijn volck ende dat huys dijns vaders ende die coninc sal begheeren dijn chierheyt merct oft ghij in al uwer meyningvhen rechtuerdich sijt want alsoe die propheet sprect inden souter die oeghen gods sijn open op die rechtuerdeghe ende sijn oeren in haren ghebeden merct oft ghij hebt eenen inneghen lust ende een scerpe begheerte gode te behaghene te minnen ende te dienene ende een vroede bescheedenheyt in sijnen dienst ende in sijnre minnen want die phopheet sprect inden souter dat gode behaghet dat ionckalf dat voertbrengende is hoerne ende clauwen bij desen ionghen calue verstae ick die beghinnende ziele die haer seluen offert ten wille ende ten dienste ons heren ende metten hoernen versta ic haeren lust ende begeerte ende metten ghespleten clauwe verstae ic haer vroede redelijcke besceedenheyt die al hare wercken in tween split merckende oft sij goet sijn oft orbaerlijck oft onorbaerlijck god behaechlijck oft onbehaechelijc mer merct bouenal oft ghij grontoetmoedich sijt want oetmoedicheyt is een soe groote cierheyt der zielen dat maria die moeder gods alle haer ander duechden verswijcht ende sprect dat god in haer aensach hoer oetmoedicheyt ende hij sprect doer den prophete ysaias op wien sal mijn geest rusten dan opten oetmoedeghen siet ghij mijn ziele sijt ghij gheciert soe aensiet v god wildijt mercken met soe minlijcken oeghen dat hij hem al geeft in uwer minnen alsoft hij v alleene minde ende dat soude v met rechte trecken ende beweghen in sijnre minnen alsoft creature en ware die gij minnen mooht oft die gode minnen mochte dan god ende ghij alleene maer na dat ic ghemercken can soe dunct mij arme ziele dat gij met gheender duecht gheciert en sijt maer vanden hoefde totten voeten besmet met allen manieren van sunden merct v seluen ende besiet oft v hoeft dat is uwen wille niet al besmet en is met hoeueerdicheyden met eenwillicheyden ende met onghelatentheyden onder gode ende uwen ouersten merct oft v redene niet besmet en is met eyghenen goetdunckenne uwe toerneghe cracht met toernicheyt met onghedoechsamheyt met wreetheyden ende met wraeckelijcheyden ende met onghenadicheyden met nydicheyden ende met ongheordender vreesen ende druefheden merct oft v begeerlijcke cracht niet besmet en is met vleeschelijcker gheneychtheyt met ongheoerdender minnen ten creaturen ten minschen ten ertschen dinghen met ongheoerdeneerden begheerten hope ende blijscappen merct v inwindeghe meyninghe oft niet en suect in al haren wercken ydel glorie eere ende prijs ghewin oft ghenuechte merct v wtwindeghe zinne oft ghijse niet en orbert na uwe ghenuechte ende niet na rechte bescheedenheyt te gods eeren ende sunderlinghe uwe oeghen die v meneghe ongheoerdende gheneychtheyt inbringhen want sij v toenen menichfuldeghe cierheyt ende schoenheyt der creaturen ende ghij nochtans wel hebt ghelesen ende ghehoert hoe swaerlijc die propheet die coninc dauid viel ouermidts een ongheoerdent ghesichte soe dat ouerspel dede ende manslacht beriet ocht soe heyleghen man soe swaerlijck viel ouermits een ongheoerdent ghesichte soe moechdij v wel ontsien van vallend die soe menich ongheoerdent ghesichte hebt ende ic vreese al en valdij van buyten niet metten wercken dat ghij van binnen dicwil swaerlijck valt metter begheerten want ons here sprect dat een man die een wijf aensiet te begeerene heeft dat werck volbracht in sijn herte deser ghelijcken van gheneychtheyden ende van begeerten bringhen v oec in die andere zinne als ghijse onordelijc orbert ende daerom noemste die prophete vinsteren daer die doot doer clymt tot onser zielen ende daerom sprect die heyleghe iob ic heb sprect hij een verbont ghemaect met mijnen oeghen opdat ic niet peysen en soude om die maghet dat wille mijn zinnen soe behoedelijck orberen dat sij mij gheen beelden in en bringhen daer ic namaels onoerdelijck om peysen mochte want ghij dan mijn erme ziele aldus leelijck ende onghesciert sijt soe en moechdij gode niet wel behaghen noch hij can v niet aensien met sijnen minlijcken vriendelijcken oeghen daer hij sijn welbehaghende minnersse mede aensiet ende wont in sijnre minnen maer ghi behoeft dat hij v aensie metten oeghen sijnre ontfermicheyt dat hij v chiere met duechden ende met sijnre gracien want sonder hem en moechdij niet goets hebben noch doen valt dan tot sijnen voeten die ic v hier voer ghenoemt hebbe dwaet met uwen tranen den slincken voet der waerheyt ende claghet dat ghij ongheciert sijt ende niet en leeft na die gheboden gods ende na sijnen rade na die leeringhe der legher scrifturen ende na der heylegher leuen noch na wijsdom uwer consciencien ende uwer redenen dat al regelen sijn der eewegher waerheyt droeghet desen voet met uwen hare dats met eenen leetsijn ende met eenen mishagen ws leuens custene met uwen monde dat is begeert met inneghen luste v leuen te regeren na die regelen der waerheyt salftene met welrieckender saluen dat is hebt een minlijck betrouwen dat v god hiertoe helpen sal metter gracien sijnre ontfermicheyt sonder dese salue waer desen voet alte rou te cussene want wie is die aensaghe die regulen der waerheyt daer hij sculdich waer na ta leuen ende sijn crancke vermoeghen ja badt sijn onuermoeghen ende in hem gheen betrouwen en gheuoelde der hulpen gods hij en mochte licht van vreesen ende twijfele in mishopen vallen hierom moettij den rechten voet der ontfermicheyt gods dwaen met inneghen mynlijcken tranen dat sij v gheue gracie ende sueten lust na die waenheyt te leuene droeghen met oetmoedeghen toeuerlaet tot sijnder mylder goetheyt ende cussen met innegher begeerten te hebbene in al uwen wercken ende in al uwer oefeninghen gheuoelijcke inneghe lust ende een minlijcke suete meyninghe ter eeren gods desen voet en derf men niet saluene want ontfermicheyt is seluer een salue siet mijn erme ziele dese ij voeten ons heren moetij cussen met oetmoedeghen minlijcken luste ende niet den eenen sonder den anderen want die den voet der waerheyt alleene cussen woude ende aensien met begheerten den ghewaregen staet eens heylichs leuens hoe oetmoedich een ghewarich heylich minsche te rechte sijn soude hoe ghehoersaem gode ende sijnen ouersten hoe onderworpen ende ghelaten onder alle minschen om gods wille hoe goedertieren ende hoe mylde allen minschen inder noot ende in alre ghemeynschap hoe ghedoechsam ende hoe ghesaet van moede in allen tegenheyt ende in allen toeualleghen lijdene hoe sober in allen nootorft te nemen hoe behoet ende hoe voersienich in orbere der zinnen ende in allen doen ende latene teghen die stricke des viants ieghen die ydelheyt der werelt ende teghen die ghenuechelijcheyt des vlees hoe gherecht inder meyninghen hoe opgherecht te gode met minlijcken loue met ghebede om gracie ende om hulpe al te bringhen dat eenen heyleghen leuen toebehoert met deuocien met dancke ende met vloeyender minnen die dit aldus aensiet ende begeert aldus te leuene ouermits dat cussen des voets der waerheyt ende niet mede en oust den voet der ontfermicheyt gods alsoe dat hij begeere versuecke ende vercrijghe met oetmoedeghen ghebede hulpe der gracie ende der ontfermicheyt gods ende gheuoelijcken lust alle die regulen der waerheyt te volbringhen hij moet dicwijl in veel punten ghebreken want sonder mij sprect ons here en moechdij niet doen ende sint pauwels sprect dat wij niet machtich ghenoch en sijn yet te peysen van ons seluen als ons seluen mer al ons vermoeghen is wt gode ende als dan die minsche ghewaer wort dat hij die regule der waerheyt met allen sijnen vermoeghenne na sijn begeerte niet volbringhen en can ende niet en suect als ic eer seyde hulpe ende gracie aen gode soe valt hij als in eenen myshope een volmaect heylich doechdelijck minsche te werdene want die met sijns selfs cracht op clymen wilt den boem des leuens die inden paradijse der heyleger kerken gheplant is van beginne der werelt hij moet vallen ende soe hij hoegher clymmen wilt ende der edelster vrucht ghesrnaken soe hij diaper valt god heeft den boem des leuens te hoedene ghegheuen den ingele dat is sijnre gracien alsoe dat nyemant ghecomen en can ten boeme heylichs leuens ende sijnder sueter vrucht ghesmaken bat an sij bij oerloue ende met helpe der gracie ende der ontfermicheyt gods want die ingel weert metten viereghen sweerde der verbolghentheyt gods vanden boeme des heylichs leuens alle deghene die daer toe comen willen met haers selfs cracht sonder oetmoedich versuec der hulpen ende der ghenaden gods hierom soe wie dat cust den voet der waerheyt mi hij moet mede cussen den voet der ontfermicheyt op dander sijde see wie den voet der ontfermicheyt alleene cussen wilt ende soe zeere hem verlaten op die gracie ende op die ghenadicheyt gods ende soe zeer vallen op inwindeghe sueticheyt ende wellust sijnre deuocien dat hij onhoedelijck sijns selfs wert ende onmercsam der regulen der waerheyt daer hij sijn leuen metter gracien gods sculdich is na te regerene soe wert hij te coenec ende te onuersienech in allen sijnen leuene want hij en keert hem te gode niet noch en wandelt voer gods oeghen niet met oetmoedegher vreesen ende met eenre minlijcker reuerencien maer met enen blijden moede ende met een bouden toeuerlate dat hij een vercoren kint gods is die hem te smaken geeft die sueticheyt sijnre minnen ende hierom soe ghebrect hij dicwijl in veel punten ouermits die coenheyt ende sekerheyt die hij hem seluen geeft want hij wert onbehoet ende onuersienich in allen sijnen doen ende latene ende sijn wtwindeghe zinne pijnt te orberen meer na eysche sijnre blijschap dan ordeel der waerheyt ende daerom want hij ghenuechte ghewone is als hem voercomt een wtwendich ghenoechelijck voerworp ende hij ouermits sijn coenheyt ende sijnre sekerheyt sijnre inwindicheyt gheen waer en nempt soe wert sijn nature beruert ende hij wort ghetrocken van dien wtwendegen voerworpe ende want die ziele eenvuldich is ende niet gheoefenen en can twee contrarie ghenoechten tot enen male eest dat sij niet haestelijck inwaert en keert te hare inwindicheyt soe nempt sij dicke te vele solaes inden wtwendeghen voerworpe ende verroekeloest hare inwendeghe ghenuechelijcheyt dan op datse god corrigere ende haer haer crancheyt toene soe onttrect hij haer den voet der ontfermicheyt ende laet se dolen in vremden ghenuechten also langhe alst sijnre ontfermherticheyt goet dunct dan biet hij haer den voet der waerheyt ende toent haer haer dolen ende onghelijcheyt ende hoe grooten noot sy heeft haer inwendich gheuoelen te minghen met oetmoedichede ende haer blijscap met heylegher vreesen ende haer seluen nymmermeer sekerheyt te gheuen in desen leuene dat al vol temptacien ende aenuechtens is maer altoes te sijn op haer ende niet te zeer te verlatene op haer inwindich gheuoelen maer dat vromelijck te orberen in te volbringhene die regule der waerheyt met gheuoelijcken blijden moede ter eeren gods hierbij seg ic dat men den eenen voet niet cussen en sal alleene sonder den anderen mer men sal cussen den voet der waerheyt met gheuoelijcken lust te leuene die regule der waerheyt ende den voet der ontfermicheyt met oetmoedegher heylegher vreesen altoes te stane in hoeden ende in waken teghen alle hynderlijck solaes ende ghenuechte merct ghij mijn erme ziele hoe dicke ghij den eenen voet gods alleen ghecust hebt sonder den anderen ende sonderlinghe den voet van ontfermicheyden ghedinct hoe menichweruen ghij soe groote inweyndeghe gheuoelijcheyt ghehadt hebt ende soe suete deuocie alle waerheyt te leuene dat v dochte dat v gheen dinck hinderen en mochte ende daeromme onbehoet waert ws selfs yeghen wtwindeghe sinlijcke voerworpe daer ghij dicwils soe af hebt ghetrocken gheweest met ghenoechten ende met solaes dat v die inwindeghe ghenoechelijcheyt ghenomen wert ende die voet der ontfermicheyt ontrocken sijt dan voert meer op v hoede dat hij v niet te male ontrocken en worde ende dat ghij metten voete der waerheyt niet ghestoeten en wort inden put der hellen alse die beghinnende ziele aldus beweent droeghet ende ghecust heeft die voeten ons heren ende sij heeft een claer onderscheet der waerheyt ende eenen gheuoelijcken lust na die reghulen der waerheyt te leuene soe hefse ons here een luttelken op ende doet se sitten met magdalenen te sinen voeten ende hoeren die minlijcke woerde sijns monts dan toent hi haer sijn minlijck aenschijn dat es sijn suete teghenwoerdicheyt vol rijcheyden alles goets ende in dien toenene eyscht hij haer minne ende sprect mint mij want ic ben minlijck bouen alle creaturen want al dat goed ende al die minlijcheyt die gij vint inden creaturen ghesprayt gemenichfuldicht ende ghemeten die vindij in mijnre eenvuldicheyt vergadert ineen ende onghemeten sij hebben haer minlijcheyt van mij ende es hen toeuallich ende ic hebbe die minne van mij seluen ende sij is mijn wesen ende mijn eyghen nature laet dan alle creatueren ende mint mij alleene want ic ben minlijck spiegel ende loen der minnen ende selue een onghemeten minne dit sprect god inder zielen in dien dat hij haer inwindeghe oeghen die in desen grade zeer verclaert sijn hem seluen minlijc toent ende rijcke alles goets bouen alle creaturen dan wert die ziele beweghet ende ontfunct inder minnen gods ende wert coene haren lieue te antwoerden die haer sijn minne tevoeren gheleet heeft ende sprect aldus ick hebbe here in mij beuonden dat alle mijn leuen ia al dat eewege saleghe leuen alre redelijcker creaturen bestaet in minnenne ende in clare kennissen dies datmen mint want geen creature en mach een ghenuechelijck leuen hebben sonder minne ende onghenuechelijck leuen is meer een doot dan een leuen ende hierbij merck ic dat die eeweghe doet bestaet in niet minnen dat aldus gheschiet als die minsche mint creaturen die haer minlijcheyt toevallich is ghemeten ende partien als die creaturen haer minlijcheyt verliesen soe vergaet sijn minne oft als die staet der zielen verwandelt ouermits die doot des lichaems soe verwandelt haer oec haer behaghen ende ghenoeghen ende haer wart mishaghende ende misnoeghende dat haer te voeren behaechde ende ghenuechde ende verliest haer minne ende want sij soe eewelijck blijuen moet ende sij dan na onse gheloeue is in die eeweghe doot see as sonder minnen sijn een eweghe doot ende daerom sprect sint ian die niet en mint hij woent in die doot hierbij here want minne zake is alles leuens soe is verganckelijcke minne sake des verganckelijcken leuens daer die eeweghe doot na volcht ende eeweghe minne is zake eewichs leuens die eeweghe ghenuchte ende onuerganckelijcke glorie besit nv merck ic dat gheen minne onuerganckelijck en is dan daer die ghene die mint ende dat ghemint wort beyde onuerganckelijck ende onwandelbaer is nv en is niet onwandelbaer here dan ghij want v minlijcheyt is eewich onghemeten ende ghij hebse van v seluen ende daerom is sij v toeuallich ende alsoe onwandelbaer want sij es ws selfs wesen ende natuere ende want minne ouerformt den ghenen die mint metter natueren des dat hij mint na aerde der minnen soe wart here die ziele die v mint ouerformt met uwer naturen nader minnen wesen ende daerom sprect sint peter groote ende ontsprekelijcke dinghen heeft ons god ghedaen dat hij ons deelachtich ghemaect heeft godtelijcker natueren hierbij mere ic here dat des gheens minne die v mint alleene onuerganckelijck ende onwandelbaer is volstaet hij daerin totter doot want ghij sijt onwandelbaer ende hij wort ouerformt ende ghegaeft met uwer eewegher onwandelbaerheyt ende alsoe besit hij eeweghe minne die deewich leuen is hierom mijn alder liefste here mijn gheminde bruydegom soe wil ic juwen raet doen ende uwen eysch volghen ende wil v alleene minnen want ghij behaghet mij na mijnen inneghen geestelijcken behaghen bouen alle creaturen maer ghij weet wel dat denghenen die mint bouen al suete is dat antwoerde gheuoele ende een wedenminnen van sijnen lieue daerom here wildij dat ic v minne soe antwoert mij ende geeft mij te ghesmakene v minne soe mach ic v minnen met hoeghen hope ws te ghebruyckene in volre doergaenrec minnen god sprect twijfelt v aen mijn minne es eenich minsche op eertrijcke die mint begheert te sijn van yemande die hij niet wederminnen en wil niet minnen den minsche mach eenichsins bestaen mer niet willen wederminnen is natuerlijck alse dat gheen meerder sake en belet hoe mocht ick dan die selue van naturen een eeuweghe minne ben soe onnatuerlijcken minnare ghesijn dat ic niet en soude willen minnen denghenen daer ic af begeer ghemint te sijne ick minne dieghene die mij minnen sprect mijn wijsheyt inder scrifturen mijn minne doet mij eyschen uwe minne ende mijn minne is zake dat mij yemant mint want mijn ghenuechte is te zijn met den kinderen der minschen sprect die scripture ende daerom en is mijn minne niet eyghentlijck een wederminnen maer het is een eewich voreminnen want met eewegher minnen heb ic mijn vercoren ghemint mint mij dan sonder twijfel mijns minnens ende dat sij v een seker gheuoelen ende een ghewarich teeken mijnre minnen dat ghij mij lustelijck mint dat ghij die werelt versmaet dat ghij alle sondelijcke gheneycheyden uwer sinlijcheyt dooden cont ende luwen eyghenen wille breken ende alle duechden ghenuechelijck wercken te mijnre eeren want sonder mijn voerminnen ende sonder den soeten smaec mijnre gracien en moechdij dat niet gedoen begheerdij ander ledich gheuoelen geestelijck oft lijfelijck wi buyten oefeninghe der der duechden see an mercttij niet wel wat ghij begeert want dat ledich gheuoelen en is gheen ghewarich smaeck noch teeken mijnre minnen noch uwer minnen het mach hebben een vremde zake ende het is gaende en comende na hebbelijcheyt der tueren nochtans dunct vale minschen dat sij niet en minnen ende dat sij rou lau ende traech sijn ende onuolmaect sijn in allen duechden als sij sulck gheuoelen niet en hebben ende dat sij van mij vergheten sijn ende hen dunckt dat sij van mij ghelaten sijn ende dat icse niet en minne ende dan werden sij traghe inden wercken der duechden ende roekeloes haers selfs ende als sij sulck gheuoelen hebben soe sijn sij moedich ende hem dunct dat sij zeer minnen ende bereet sijn tallen duechden ende wenend heyleghe minshen sijn maer als sij dat gheuoelen verliesen soe vallen sij weder als in mishope ende in eenen mishaghene haers leuens ende warden traghe ende roeckeloes des es al sake dat sij alleen cussen willen den voet mijnre ontfermicheyt ende hebben sueten smaeck mijnre gracien in ledicheyden ende niet te orberen na besceedenheyt ende na wijsdom der waerheyt in mijnre minnen ende te mijnre eeren hierom wildij hebben ghewarich gheuoelen ende sueten smaec mijnre gracien ende mijnre minnen soe pijnt v te hebbenne groote wercken van minnen ende volmaectheyt der duechden want hen is altoes nauolghende ende oeck aenhanghende een zuete smaeck ende een ghewarich gheuoelen sijt moedich want mijn gracie is allleuendich water springhende wten leuenden borne mijnre ontfermicheyt dat altoes te dalewaert loepen wille dat is in oetmoedege herten ende niet ghedueren en can op die berghe dat is op die hoeuerdeghe herten ydelt v van allen vremden beelden ende van allen gheoerdeneerder liefden want mijn heylege geest is als een suete lucht die alle ydelheit die om mijnen wille ghemaect is veruullen moet ende die oec met ertscher liefden ende met vremden ghepeysen lichtelijc verdreuen wort ghelijc dat eerde ende water die lucht lichtelijck verdrijuen wt allen vaten drbecht v ouermits oefeninghe derminnen ende der duechden van allen vremden ghenuechten ende van allen tijttelijcken solaes want mijn heyleghe minne es een bernende vier dat alsulcke lghedroechde herten ontstect ende bernen doet met innicheyden ende met smakelijcker deuocien in mijnen loue ende in mijnre minnen dit is ghewarich smaeck ende een ghewarich teeken mijnre minnen die ziele spreect ay here als ic van v versta see is mij die ghewareghe smaec ende dat suete gheuoelen uwer minnen condich ende onbeuonden want ic traghe ende lau ben in uwer minnen ende onuolmaect in allen duechden elcke duecht heeft soe veel contrarien ende onghelycheyden in mij dat sij dicwijl wijken moet oft met soe grooten arbeit haer werck volbringhen dat ic luttel smaecs gheuoele oft ghenen van eenegher duecht mijn fantasye es soe vol vremder beelden ende wert soe doervloten met onghelijcken menichfuldeghen inuallen eertscher dinghen dat sij mijn herte soe vervliten inden creatueren met lieue ende met leede met genuechten ende met onghenuechten dat v gracie v suete vgeest v bernende minne in mij noch stat noch werck en vint want v gracie en vint in mij gheen dal der oetmoedicheyt daer sij in vlieten mochte mer eenen berch der hoeuerdicheyt daer sij niet op gherusten en can v heyleghe zuete geest en vindet in mij ontfanckelijcke ydelheyt die hij veruullen mochte maer dat water der menichfuldigher invallen heeft mijn herte soe veruult dat die suete lucht ws geest daer niet in comen en can alsoe die scrifture sprect dat v heyleghe geest hem afkeert van dien ghepeysen die sonder verstandenisse sijn u bernende minne vint oeck in mijn herte gheen droecheyt dat sise ontsteken mochte want sij is al vervloten metten water vremder liefden ende sinlijcker ghenuechten hier moet ic roepen metten prophete inden souter here helpet mij want die wateren sijn inghegaen tot mijnre zielen sint peeter here die ginck opt water in uwer cracht tot eenen teeken dat v gracie den minsche verheffen mach bouen allen menichfuldicheyt der inuallen ende bouen alle zinlijcke liefde ende eertsche ghenuechte nochtan en ginc sint peeter niet soe vaste hij en verveerde hem vanden winde die hem van buyten teghen quam ende moeste roepen here helpt mij want hij begonste te sinckene tot eenen teekene dat nyemant soe vast en staet noch an gaet in desen sterffelijcken leuen hem en sij noet uwer hulpen ende hij en behoeue dat ghij hem v hant geeft dat hij met an sincke als ghij sint peeter daet want hem comt dicwil yeghen menegherhande wint dat is menichfuldeghe becoringhe daer soe waderslaghen af wort dat dicwils beghint te sincken inden water der ghenuechten oft onghenuechte liefs oft leets soedat hij dicwils roepen moet here helpt mij geeft mij v hant dat ic niet en verdrincke nv ben ic here temael veruloten metten water der onghestadicheyt ende menichfuldegher inuallen ende ben in auenturen van verdrinckene die baren der ghenoechten oft onghenoechten liefs ende leets der blijschap ende der druefheyt worpen mij onoerdelijck op ende neder daerom moetick roepen tot v here helpt mij geeft mij die hant ende trect mij op wt desen wateren der onghestadicheyt ende doet mij wandelen bouen alle menichfuldicheyt der zinlijcker inuallen ende geeft mij te cussen uwe hande dat is te volbringhen metten wercken alle gherechticheyt in stilder ghesaetheyt ws vreden want inden cussen uwer voete en vindick niet meere in mij dan een leuende begheerte te leuene na die regulen der waerheyt metter hulpen uwer gracien ende uwer ontfermicheyt siet ghij mijn erme ziele dit ende des ghelijcke es dat minlijck onderspreken gods ende der beginnender zielen want dan sprect die ziele als sij met redelijcken ghemercke ondersuect die cierheyt eens geestelijcs leuens ende dan sprect god als haer die waerheyt van binnen antwoert ende dit onderlinghe spreken is inden meneghen soeg menegherhande alse menighe maniere es van inwindeghen ghemercke der waerheyt hout dan oec mijn ziele een minlijck onclerspreken met gode toent hem blootelijck al uwen noot ende bidt hem dat hij v opheffe van sijnen voeten tot sijnen handen dat es vander begeerten te leuene der waerheyt totten wercken der gherechticheyt ende dat suete gheuoelen sijnre ontfermicheyt v doe orbaren in minlijcken handelinghen dat es in oefeninghen der minnen in ghesaetheyden inwindichs vreden als die ziele aldus gheclaecht heeft haren noot ende oetmoedelijck belijt heeft haer crancheit dat sij sonder die hulpe ende dat medewercken gods die waerheyt niet volbrenghen en can metten wercken soe heftse god op ende geeft haer te cussene sijn hande dat is te cussene te hongherene ende te dorstene alle gherechticheyt ende te besittene inwindeghen vrede men leest in in die scrifture dat die ioeden die in babilonien gheuaen waren na lxx iaer oerlof hadden weder te keeren na haren lande ende die stadt van iherusalem weder te maken ende want sij ontrent hen veel vianden hadden die haer weluaert benydden soe hadden sij vreese dat sij hen aenuechten mochten ende haer were beletten ende daeromme soe wrachten sij metter rechten hant ende in die slincke hant hielt elck een zweert bereet te weerene al die ghene die hem hinderen mochten aldus als wij in ons stichten willen oft vermaken die stadt des vreden daer god selue in regneren sal ouermits dat inwercken sijnre gracien en doruen wij niet twijfelen wij en hebben veel vianden die ons pijnen te hinderen in onsen wercken hierom geeft ons god te cussene sijn hande ende inden cussene sijnder rechter hant geeft hij ons niet alleene hongher ende dorst der gherechticheyt mer oec cracht ende macht die gherechticheyt te volbringhene metten wercken ende inden cussene sijnder slincker hant ontfaen wij dat sweert dat is dat bescermen sijns vreden die ons bescermt yeghen al dat ons hinderen mochte hierom sprect die scrifture dat in die rechte hant gods is lancheyt der daghe dat is grootheyt menichfuldegher duechdelijcker wercken diemen werct inden dage der gracien ende in die slincke hant gods is rijcheit ende glorie dat is volheyt ende ghenuechte inwindichs vreden inden cussene des voets der waerheyt spiegelt hem die minsche inden spiegel der eewegher waerheyt ende vint hem seluen onghelijc in allen duechden dan beweent hij sijn onghelijcheyt ende beglheert ghelijck te wordene dat es dat cussen der waerheyt ende in dier begheerten wort hij erm van geeste want hij maect in hem een diep dal der oetmoedicheyt ouermidts dat mishaghen sijns selfs hij maect in hem een ijdelheyt met dien dat hij met sijnre begeerten alle onghelijcheyt teenen male sluyt hij maket oeck in hem een geestelijcke droecheyt met dien dat alle ertsche ghenuechte ende alle vremde liefde verleet ende hieromme es hij in die oetmoedicheyt salich in dien staet want dat rijcke der hemelen is sijn in dien dat die leuende borne der gracien gods veruult dat diepe dal sijnre oetmoedicheyt ende die suete lucht des heylichs geests veruult die wijde ydelheit sijnre ghedachten ende dat bernende vier der minnen gods onstect ende doet bernen die droecheyt sijnre begeerten metten viere der innicheyt die een voncke is godtelijcker minnen daer namaels eest dat mense met nernsteger oefeninghen onstect soe dat daer een groote vlamme van deuocien ende van minnen wt wast salich is dan dese erme van geeste want dat der hemelen es sijn inden cussene des voets der ontfermicheyt gods vercrijghet die minsche een vaste hope ende eenen sekeren toeuerlaet op die ghenadicheyt gods dat hij noch ouermits minne ende duechde der eewegher waerheyt ghelijck worden sal ende in dien hope wert hij ghesaet van moede want die ontfermherticheyt gods heeften soe gecust datten nyemant ontsaten noch ontcussen en can ende daerom es hij in desen staete oec salich want hij hoept sonder twijfel dat noch gherechticheyt in hem regneren sal ende dat hij dat eertrijck sijns lichaemen ende sijnre sinlijcheyt in vreden besitten sal salich sprect ons here sijn die saechtmoedeghe want sij selen besitten dat eertrijck voert inden minlijcken ondersprekene gods ende der zielen soe claechtse haer ghebreckelijcheyt ende haer onghelijcheyt ende in desen state ontfaet sij die derde maniere van salicheyden want sij wort ghetroest van gode bede met vrindelijcken antwoerden ende met dien dat hise opheft van sijnen voeten tot sijnen handen dat is vanden begeerten totten wercken der gherechticheyt ende vanden hope ontfermherticheyt gods totten besittene inwendichs vreden ende alsoe ghelijck dat die propheet sprect inden souter van cristo soe gaet in haren daghen dat is in haren duechdelijcken wercken gherechticheyt ende ouervloedicheyt des vreden tot diesmaels dat die mane dats die wandelbaerheyt des onghestadichs leuens afghenomen wert ende verwandelt in een ghestadich duechsam leuen oft in een onwandelbaer eewich glorioes leuen ende soe die gherechticheyt meer wast ende toenempt soe die inwendege vrede oeck meet wast ende toenempt want dat were der gherechticheyt es vrede sprect die propheet ysayas hierom es salich die sijn gebreckelijcheyt ende sijn onuolmaectheyt claecht ende beweent want hij sal ghetroest worden maer die de rechte hant cust dat es die verheuen wort ende ghegaeft alle gherechticheyt te werckene hem wart eerstwerf ghegeuen honger ende dorst der gherechticheyt ende dan heeft hij die vierde salicheyt want hij sal ghesaet worden met volheyt duechsamlijcker wercken dese hongher ende desen dorst is een sterc begrijp ende een duechdelijcke grootmoedicheyt alle waerheyt ende alle gherechticheyt te volbringhene niet lichtelijck noch niet metten minsten te volcomene alsoe men seghet maer na die grootste hoechste edelheyt elcker duecht ende dat comt hierbij hij aensiet ouermits menichfuldich cussen des voets der waerheyt gods claerlijck die eeweghe regulen der godtelijcker waerheyt die sijn sijn voerworp ende sijn onderstant in allen sijnen wercken alsoe wij sien dat die ghene die wercken wilt metter rechter hant hem stoent opten slincken voet ende na die regulen wilt hij leuen ende alle duechden volbringhen na haer hoechste edelheyt ende sprect metten propheet inden souters here van dijnen aenschijn sal voertgaen mijn vonniss dat es inden openbaringhen dijnre eewegher waerheit sal ick mercken ende lesen die vonnissen der gherechticheyt hoe ende in wat manyeren ic die duechden edelijck wercken sal dese duechdelijcke grootmoedicheyt die hongher ende dorst der gherechticheyt ghemaect heeft als sij dus met gracien ende met caritaten gheformt es soe heeft sij vele goede edelre punten beyde in inwendeghen doechden ende in wtwindeghen zeden dat eerste punt mach dit sijn dat sij alle dinc buyten gode ende buyten edelheyt der duechden cleyne weecht ende niet acht dat vonnisse leest sij in dat aenschijn gods dat is inden spiegel der eewegher waerheyt dat alle verganckelijcke wandelbare dinghen niet en sijn noch niet en duncken den ghenen die wt minnen der waerheyt hongherich sijn der gherechticheyt ende die doer alle wandelbaerheyt die onwandelbaer eewicheyt vaensien dat ander punt is dat sij om gheen dinc dat minder is dan god en soude willen doen teghen dat vonnisse der eewegher waerheyt noch om gheen tijtelijck ghewin noch om gheen vergancelijcke ghenuechte en souden willen verroekeloesen die doecht dat spreke ic na edelheyt der duechdelijcker grootmoedicheyt ende na aert des honghers der gherechticheyt ende van een grootmoedeghene honghereghen minsche in alsoe vele als hij gheformt es met deser hongherighen grootmoedicheyt want hoe heylich ende hoe doechsam een minsche es die minsche als minsche es menegherwvijs ghebreckelijck ende sondicht menichfuldelijck van eyghenre crancheyt daerom seet die heyleghe sint ian euangeliste segghen wij sprect hij dat wij geen sonde en hebben soe lieghen wij ende die waerheyt en is in ons niet ende dit comt hierbij des minschen wille hoe heylich hij is werct in twee manieren dat es natuerlijck ende redelijck dan werct die wille natuerlijck als hij metten eersten ghesichte sonder voerraet ende ghemerc der redenen valt met behaghen oft met mishaghene op sijnen voerworp daerom want die wille ende alle die crachten des minschen gheneycht sijn van natuerlijcker crancheyt te gheriue weder dat goet sij oft quaet al en mach die wille van natuerlijcker edelheyt niet willen dan dat goet es oft doch goet schijnt nochtan want menich dinck goet schijnt ten eersten ghesichte dat quaet es ende dat goet es soe valt die wille dicwils met behaghene opten quaden voerworp ten eersten ghesichte om den goeden schijn ende met mishaghene opten goeden voerworp om den quaden schijn dit haestich ende onuersienich behaghen oft meshaghen en es inden eersten beweghene noch oec in hem seluen gheen sonde al eest een natuerlijcke crancheyt want cristus hadde ouermits dat natuerlijck were sijns willen een mishaghen sijnre passien doen hij sprac vader eest moeghelijck soe laet desen kelc der passien van mij lijden maer blijft die wille langhe op dat behaghen oft mishaghen sonder redelijck ondersueck weder dat onder dien goeden schijn soe vele quaets schuylt dat meshaghens weert is dat hem behaecht ende oft onder den quaden schijn soe veel goets schuylt dat behaghensweert es dat hem meshaecht soe eest sonde groot oft cleyne nadat die voerworp is ende die willen gheconsenteert heeft oft niet gheconsenteert siet aldus mach die minsche hoe heylich hij is dicwil ende menegherwijs ghebreckelijck sijn ouermits dat natuerlijck werc sijns willen ende ouermits natuerlijcke crancheyt ende ingheboerteghe liefde sijns selfs die den minsche dicwijl beletten in sijnen redelijcken ghemercke ende in te versueckene dat vonnisse der waerheyt oft hinderen te veruolghene dat die waerheyt wijst in deser wijs viel die heyleghe prophete die coninc dauidt in ouerspele omdat hij te zeer veruolchde dat natuerlijck werck sijns willen maer dan werct die wille redelijck ende dicwil ouernatuerlijc als hij met voerrade verkiest te doene oft te latene na wijsdom der redenen na dat inspraken gods oft na dat vonnisse der eewegher waerheyt na desen wercke werct die duechsaem minsche altoes duechdelijcke wercke want yet te doen ieghen sijn consciencie dat is ieghen dat indelijcke vonnisse der waerheyt ende sijnder rechter redenen dat waer hem alsoe swaer als die helsche pijne te lijdene ende hadde dauid verbeyt sijnre redenen wijsdom ende dat vonnisse der waerheyt hij en hadde niet gheuallen maer die zinlijcke gheneychtheyt ende dat natuerlijck behaghen sijns willen was soe groot dat hij oft der redenen wijsdom niet en versochte oft dat redene in hem wederslaghen ende verblint was vander gheneychtheyt der zinlijcheyt ende des natuerlijcs willem dat sij te wercke niet comen en conste na dit redelijck werc des willen sprac cristus vader niet mijnen wille en geschie dat is mijn wille maer v wille ende dat is mijn redelijck wille want ten es niet te gheloeue dat cristus wille temale contrarie was sijns vaders wille dan na mijnen natuerlijcken wille want na den redelijcken wercke was sijn wille altoes vereenicht sijns vaders wille ende dese twee wercke des willem stonden altoes in cristo te gadere maer die een en hinderde hem dander niet want hi en volchde altoes niet den natuerlijken wercke maer ander minschen hoe heylich sij gheweest hebben wtghescheyden onser vrouwen hebben hem dicwil te seer gheuolcht ende noch doen willen alle minschen ouermits crancheyt der natueren ende roeckeloesheyt ende daerom sijn sij ghebreckelijck ende doen dicwil sonde maer die doechde ende sonderlinghe die duecht der grootmoedicheyt daer ic af spreke en laet den wille geen behaghen oefenen sonder raet der redenen noch om gheen dinck om al te nyeute te werdene dat ghescapen is in eenich behaghen consenteren yeghen dat vonnisse der eewegher waerheyt daer sij alle haer wercke na wercken willen inder hoechster edelheyt hierwt comt dat derde punt deser grootmoedicheyt dat is dat sij noch goet noch eere noch lijf en spaert voer die gherechticheyt ende om te volbringhen den wijsdom der waerheyt dit punt heeft hier voertijts veel martelaren ghemaect ende noch licht soude waert dat sij hongherich ende dorstich der gherechticheyt waren wien die gherechticheyt sonderlinghe beuolen is daer die scrifture toe sprect gherechticheyt ghij die eertrijck oerdeelt dat is ghij die minschen van eertrijck te berichten hebt dat werckende want het is dat beste deel sprect ons here ende dat es daerom want het werckt sonder myddel te gode ende metten ouersten crachten der zielen ende het is eewich ende dat werckende leuen weer te gode met myddele wtwendegher wercke ende met grouen instrumenten der lichaemelijker lede ende hat sal oec vergaen nv is die grootmoedeghe minsche ouermits die edele doecht der grootmoedicheyt hongherich der hoechster gherechticheyt ende dorstich te leuene na de edelste regulen der waerheyt die ander sake es want dat werckende leuen es onledich ende menichfuldich ende sorchachtich aen neder verganckelijcke dinghen maer dat scouwende leuen is meer ledich ende eenuuldichlijck ghekeert tot eeweghen godtelijcken dinghen want god is een eeuwich eenuuldich goet ende daerom soe hem een minsche naerre te gode vuecht met aencleuender minnen ende met bloeten aensiene sijnre verstandicheyt soe hij eenuuldegher ende ledegher wort ende soe hij hem voerder wtkeert ten creaturen soe hij menichfuldegher ende onledegher wort nu mint die grootmoedeghe minsche bouen alle dinck hem te spieghelene ende allen die regulen sijns leuens te lesene inden bloeten spiegel godtelijcker waerheyt ende aen dat ouerste goet hem metten edelsten wercken dat minnen ende kinnen ende daerom mint hij meer dat scouwende leuen dat in dien tween hoeghen wercken bestaet dan dat werckende leuen dat in menichfuldeghen wtwendeghen nederen wercken bestaet omdat hij oec soe diepe inghekeert es ende venuerret vanden zinnen soe acht hij te min des wtwindichs leuens ende names min waer in doen ende in latene dan die werckende minsche die al haer ghemerc daer op gheset hebben dat wel te regerene ende daerom schijnt hij ront ende grof in sijnen seden daerom is hij te min ghesedt op wtwindeghe penitencie ende haertheyt van leuene maer hij nemet sijn noottorft alsoe alst god versiet nv meer nv min nv aldus nv alsoe sonder commer want hij can als sint pauwels van hem seluen scrijft ouervloedich sijn ende ermoede doeghen dat derde is want dat werckende leuen is sorchfuldich ende stoet hem ende wert dicwil ghestoert aen vele dinghen alsoe onse here sprac tot marthen nv mint die grootmoedeghe honghereghe minsche der gherechticheyt onbesmetheyt der consciencien die hij altoes begheert puer ende suuer te houdene metten spiegel der eewegher waerheyt daer hij licht gheware wert meneger cleynre smetten daer die werckende minsche gheen ghemerck op en heeft oec soe wil hij sijn inwindeghe oeghen altoes puer houden te scouwene sonder onderlaet inden claren spiegel der waerheyt ende salich sijn die suuer van herten want sij sullen gode zien sprect ons here daerom vliet hij die menichfuldicheyt wtwendegher wercken dier men sonder eenich ghebreck niet pleghen en mach ende daerom vloe sint ian baptiste inder woestinen die nochtans gheheylicht was in sijnder moeder lichaem om ons hieraf te geuen een exempel en een figure exempel in dien dat hij ons metter daet leerde te vliene in heymelijcke eenlijcke steden wter menichfuldicheyt der minschen ende in dien seluen gaf hij ons een figure dat wij vlien souden menichfuldicheyt der zinnen ende wtwindeghe wercke in die inwindeghe woestine ons geests opdat wij te badt behoet souden sijn van meneghen ghebreken die die wtghekeerde werckende minschen niet seer en weghen noch en mercken dat vijfte punt der duecht der grootmoedicheyt is dat die grootmoedeghe minsche lieuer heeft te gheuene dan te nemene lieuer heeft te dienene dan ghedient sijne lieuer te doeghene ende te lijdene van eenen anderen dan dat yemant van hem ghedoechde oft lede ende dit comt al hierbij omdat edelre es ende der waerheyt ghelijcker die duechde wercken dan die wercken der duechden ghedoeghen oft ontfaen want dat een ander sijn duecht aen mij werct dat en maeckt mij heylich noch salich maer daerin gheleghet mijn heylicheyt ende mijn duechdelijcke edelheyt dat ic selue die wercken der duechden wercke ende hierom geeft die grootmoedeghe minsche lieuer dan hij nempt want gheuen is edelre dan nemen alsoe sint pauwels sprect inder apostelen dat ons here seyde salegher is gheuen dan nemen ende dat is omdat gode ghelijcker is die alle creaturen geeft dat sij sijn ende dat sij hebben oec is gheuen een werck eenre edelre duecht dat is myltheyt mer nemen an is in hem seluen gheenre duecht werck nyemant en scaemt hem der duecht mer der onduecht nv scamen hen ghemeynlijck alle eersame lieden te nemene ende nyemanne te gheuenne ende daerbij schijnt gheuen een duecht ende nemen bat een onduecht oeck eest edelre dat alle redelijcke minschen prijsen ende nyemant en lachtert dan dat nyemant en prijst ende dicwils ghelachtert wort nv es gheuen van gode ende vanden minschen zeer ghepresen alsment doet in besceedenheyt na rechte redene alsoe als geeft die grootmoedeghe milde minsche ende nemen is dicwil ghelachtert van tweeen oec contrarie wercken es dat edelre dat swaerste te doen is nv es gheuen swaerder te doen in hem seluen al eest den mylden minsche lichtelijcker dan te nemen ende al es nemen sulcken minschen swaerder dan gheuen als den ermen eersamen mylden dat doet scaemtem des biddens ende sijns ermoets omdat dan bij deser redenen edelre is ende duechdelijcker gheuen dan nemen soe heeft hij lieuer te gheuen dan te nemen ende mij dunct dat dus een ghedanich minsche lieuer soude hebben sijn broot te winnen met sijnen handen ende den anderen daer af te deylen als sint pauwels dede ende leerde dan sijn te biddene want hij soude hem scamen voer die eeweghe waerheyt dat hij in desen punte der duecht ontblijuen soude sonder noot ende sonder edelre were te wijle te wercken ende al seyde ic hiervoer van te vlien in heymelijcken eenlijcken steden ende te scouwene menichfuldicheyt wtwendegher wercke men mach wel in eenlijcken steden bij tijden eenrehande werck wercken sonder sorchfuldicheyt ende menichfuldicheyt voert seyde dat die grootmoedeghe minsche lieuer heeft te dienene dan dat men hem diende ende dit en es niet van oetmoedicheyden dat hij hem seluen den nedersten ende den onweerdichsten acht mer het es om te brenghene die edelheyt der duecht daerse hem die waerheyt wijst christus sprac van hem seluen des minschen sone en is niet comen op eertrijcke opdat men hem dienen soude mer dat hij dienen soude dat en was niet van sulcker oetmoedicheyt die hem dede hem seluen enen den nedersten achten want hij kende hem seluen eenen ghewareghen god ende eenen edelen doechsamen minsche bouen alle minschen maer hat was om den minschen exempel van oetmoedicheyclen te gheuene ende om die edelheyt der duecht te volbringhene alsoe hij sprack tot sint ian baptisten doen hij tot sijnen doepsel quam aldus sprac hij behoeft ons te veruullen alle gherechticheyt hierom es te merckene dat tweerhande oetmoedicheyt is alsoe sint bernaert scrijft die eene is wt redelijcken ghemercke ende bestaet alleene in redenen ende dat is alse die minsche hem seluen nau besiet inden lichte der waerheyt ende sijnre redenen vint hij dat hij in allen doechden ghebrect ende dat hij inder waerheyt een erm alleyndich minsche is van duechden ende weerdich alre versmaetheyt hij siet oec wel alle die graden ende wercken der oetmoedicheyt ende hij leertse wel anderen minschen ende woude wel dat hij se selue metterdaet volbringhen conste maer sijn begeerlijck ghemoede es noch soe gheformt oft badt ontformt met minnen sijns selfs die een wordtele is alre hoeuerdicheyt dat hij die wercke der oetmoedicheyt niet volbringhen en can ende dat es alsoe recht als die doode cole niet ghebernen en can omdat sij niet gheformt en is metter formen des viers ende in deser wijs mach die minsche alle duechden hebben na redelijcken ghemercke maer dese hebbinghe en maect den minsche niet doechsam een ander oetmoedicheyt is die inden begeerlijcken ghemuede gheleghet ende dese is tweerhande ende om dat te wetene soe is te merken dat alle die duechden die in die begeerlijcheyt ligghen van hem seluen blint sijn dats sonder kennisse mer sij werden gheregeert ende beweecht in haren wercken vander redenen die gheformt is metter duecht der vroetheyt ende daerom is vroetheyt van eenen wijsen man gheheeten een gheleert wagheman oft driuere der duechden soe es dan een oetmoedicheyt in der begeerlijcheyt die gheregeert is van volmaecter kennissen ende dese laet den minsche hem seluen alsoe groot achten alsene god acht ende soe hi es inder waerheyt ende noch meerder noch minder ende dese oetmoedicheyt hadde cristus op eertrijck ende dese hebben die heyleghen in hemelrijck ouermits dat abyt dat es nature ende forme dier oetmoedicheyt soe wrachte cristus nedere wercken want die eeweghe waerheyt toende sijnre zielen die vol was volmaecter wijsheyt dat hem betaemde na sijn volmaectheyt te volbringhen alle gherechticheyt dat sijn valle duechden te haren tijde daeromme oec die doecht der oetmoedicheyt die van eyghenre naturen gheneycht is te nederen wercken ende tot oetmoedeghen dienste ghelijck dat die duecht der myltheyt gheneicht es te gheuene ende die ghedoechsamheyt te ghedoeghene ende soe elcke doecht te haren eyghenen wercken ghelijck dat in der naturen elck dinc gheneycht is te werckene na den eysche sijnre formen als tfier te bernenne hierom seg ic dat cristus nederen dienst dede sijnen discipelen niet allene om hen exempel der oetmoedicheyt te gheuen alsoe hij dede doen hi haer voete dwoech maer dicwijl ende doen oec mede ende allen minschen diende hij met nedere werclken dan sijnre hoecheyt in haer seluen betaemde niet omdat hij hem seluen als ick eer seyde den nedersten ende den minsten achte mer omme die edelheyt der oetmoedicheyt te volbringhen na wijsdom der eewegher waerheyt ende waer eenich minsche dien god reueleerde den staet sijnre doecht ende sijnre heylicheyt hij mochte hem seluen achten ende prijsen daers te doen ware alsoe groot alsene god achte ende hem god ghereueleert hadde als sint pauwels dede nochtans soude hem die duecht der oetmoedicheyt doen wercken neder wercken ende doen dienen hem die hij verre beneden hem kende inder achtinghen gods om haer edelheyt te volbringhene een ander oetmoedicheyt es inder begheerlijcheyt die gheregeert wort van onuolmaecter kennissen ende dese is ghemeyne in die doechsame minschen van eertrijcke die niet en weten alsoe die scrifture sprect weder dat sij weerdich sijn der minnen gods oft sijns haets hoe groot dat dese sijn inder achtinghen gods sij moeten hen seluen sal hen recht sijn die minste ende die nederste achten ende weerdich te dienene ende die nederste wercken te werckene ende onweerdich van yemant ghedient te sijne ende ghelijckerwijs dat een minsche die gaen wille doer een doere die hij noeyt en sach niet te neder nycken en mochte maer hieue hij sijn hooft een stroe breet hoegher dan die doere hoeghe es hij soude hem zeer stoeten alsoe want die minsche niet en weet hoe groot datten god acht ende hij inder waerheyt es daerom en mach hij hem seluen niet te cleyn achten noch niet te nederen dienste gheuen alsoe verre als nyemant sijn scade daer in en dade dan moet hij wercken na die duecht der besceedenheyt op dat hij elcker duecht ghenoech mer acht hij hem seluen een hellinck weert beter oft meerder dan hem god acht hij stoet hem een groote buyle der hoeueerdicheyt daer om sprect sint pauwels die hem seluen acht yet sijn want hij niet en is dat es want hij geen sekernisse en heeft sijns staets hij bedrieghet sprect hij hem seluen ende hierom werct dese oetmoedeghe minsche neder wercken niet alleen om edelheyt der duecht noch om die minne gods ende der eewegher waerheyt maer oec als van noode na eysche der gherechticheyt ende oetmoedegher vreesen want hij hem seluen acht ende achten moet den nedersten ende den onweertsten sal hem recht sijn nv seg ic dat die grootmoedeghe minsche daer ic af spreke heeft in eenen deele beyde dese manyeren van oetmoedicheyden want hij siet hem seluen ende alle minschen aen met twee oeghen metter eenre oeghen siet hij die gracie ende dat inwercken gods dat in hem ghemaect heeft hongher ende dorst der gherechticheyt kennisse der waerheyt ende begeerte alle duechde te volbringhenne na haer hoechste edelheyt in eenen sekeren hope der waerheyt noch gheuoecht te sijne bijder gracien ende ghesaet te werdene na sijn begeerte metter ander oeghen siet hij hem seluen aen na bloetheyt der naturen dat hij erm ende cranc es tot allen duechden ende niet sijnde noch hebbende van hem seluen hij siet aen dat hij ouermits crancheyt ende roekeloesheyt dicwil ontblijuet der gracien gods ende den eysche der waerheyt ende der gherechticheyt na den eersten ghesichte acht hij hem seluen ende allen minschen daer hij dat selue in gheuoelt alsoe groot als hem die waerheyt van binnen toent ende hem sijn begeerte ende sijn wercken tuyghen ende sprect met sint pauwels vander gracien oft bider gracien gods ben ic dat selue dat ic ben ende die gracie gods en heeft in mij niet ledich gheweest ick leue niet ic mer cristus leeft in mij ende hij gheuoelt in hem dat hij sprect ghij sijt doot dat is der werelt ende den sonden ende v leuen is verborghen met cristo in gode verborghen der werelt ende alle onghelijcke minschen ende dicwil oec hem seluen dat hem god niet en geeft te kennene al die edelheyt sijns staets aldus gheuoelt hij hem ende aensiet nochtan werct hij groote wercken van oetmoedicheyden om die minne der waerheyt ende edelheyt der duecht ende oec drijftene daertoe die duecht der oetmoedicheyt ouermits haer eyghen nature ende forme daer hij mede gheformt is na den anderen ghesichte acht hij hem seluen erm ende onweerdich vol ghebreckelijcheytden ende ontblijuens hij weent ende claghet sijn menichfuldich ontgaen in sonden hij ontcleet hem seluen in sijnen ghemoede alles goets als van hem seluen niet sijnde noch hebbende noch vermoeghende ende acht hem seluen quader dan openbaer sondaren die niet en weten wat si doen ende die hulpe der gracien niet en hebben ende dat hij meer sondeghen soude dan sij en verhoedene die gracie gods want dese grootmoedeghe minschen hebben almeest een hebbelijcheyt ende een grootmoedicheyt van naturen diese ten grooten sonden bringhen soude en verhoedese god niet met sijnder gracien ende als dese minschen oec die gracie gods vromelijck orbaren na haer hebbelijcheyt soe warden sij groote heyleghe grootmoedeghe minschen hongherich ende dorstich alre gherechticheyt ende hierom soe werct dese grootmoedeghe minsche na desen ghesichte neder oetmoedeghe wercken ende client lieuer dan hij ghedient wort niet alleen om die minne der doecht mer oeck omdat hij hem seluen alre nederheyt weerdich dunct ende hierom heeft hij oeck lieuer te ghedoeghene dan datmen van hem ghedoechde want hem dunct dat hem behoert te dene ende versmaet te sijne van allen minschen om sijnder gebreckelijcheyt wille nochtans al dunct hem dit in sijnen gronde hij en ghedoeghet altoes niet ghesaettelijch al dat hem toecomt ouermits crancheyt der natueren die altoes in desen leuen verminget blijft metten duechden inden minsche ende dat es hem een seker teeken ende een prueuen dat hij ghebreckelijck is want hij nyewers beter mede en prueft sijn toenemen in duechden dan met ghesaeten gedoeghene alre teghenheyt ende met onachsamheyden sijns selfs ende alre tijttelijcker ghenuechten want wortele der onghedoechsamheyt es minne sijns selfs die bouen alle dinck der caritaten contrarie es die ghedoechsam is ende haers selfs niet en suect sprect sint pauwels ende alsoe inden sondaren minne sijns selfs wast tote den versmadenne gods alsoe wast inden goeden minsche die minne gods totten versmadene sijns selfs sprect sint augustijn mar eer die goede minsche volwassen is in der versmaetheyt sijns selfs soe wart hij dicwils ouermits sijn ingheboren ghebreckelijcheyt beweghet van hoeuerclicheyden van toernicheyden van nydicheyden ende daeromme oec van onghedoechsamheyden ende als hij des ghewaer wort soe weent hij soe claecht hij soe versprect hij hem seluen ende vernyetet alle sijn hoeghe verstaen ende alle die edele wercken sijnre grootmoedicheyt ende ouerdinct dat onse here sprect die onghetrouwe is inden minsten hij is oec onghetrouwe inden meesten dit ontgaen ghestaet god in hem om te verhoedene sijn oetmoedicheit als sint pauwels van hem seluen sprect omdat mij seet hij die grootheyt der reuelacien niet verheffen en soude see as mij ghegheuen een ingel des duuels dat beweghen mijns vleesch dat mij slaecht maer al acht die grootmoedeghe minsche na desen ghesichte hem seluen weerdich alle versmaetheyt te ghedoeghene na den eersten ghesichte orbert hij meet die duecht der gheduechsamheyt wt minnen der waerheyt ende om edelheyt der duecht ende versmaet met eenen grooten edelen ghemuede allen die yeghentheyt die hem van buyten toecomen mach niet achtende wat hij lijden mach doe die minne der waerheyt ende der gherechticheyt want salich sijn die ghene die doeghen persecucie om die die gherechticheyt sprect onse here ende die edele grootmoedeghe sint pauwels sprect hierom wt sijnder grootmoedicheyt tot dien van chorinten dat is mij sprect hij van den minsten van v gheoerdeelt te wordenb oft vanden minschelijcken daghe dat is van eenichs sminschen wane ende totten romeynen sprect hij dus wie sal ons sceyden vander minnen gods ben seker dat ons noch leuen noch doot noch ingel noch duyuel noch tegenwoerdeghe dinghen noch toecomende noch gheen creature scheyden en sal moeghen van der caritaten gods die in cristo is dat is die wij hebben tot cristum mer dit an is niet te verstaen dat hij versekert was dat hij nymmermeer vallen en mochte vander minnen gods want dat en vermach die ghemeyn gracie gods niet mer dat moet sijn een sonderlinghe gaue gods diemen den ghene alleene aenscrijft die gheileylicht waren in hare moeder lichaem oec en sprect sint pauwels dese woerde niet alleen van hem seluen mer oec van allen goeden kerstenen minschen ghemeynlijck die inder waerheyt gheen creatuere scheyden en mach van gode dan elc hem seluen ouermits vryen afkeer sijns willen die vrij is ende nyemant dwinghen en mach maer die een minsche is crancker ende min ghefondeert in caritaten ende verwandelt sijnen wille vriwillens om lief om leet lichtelijclker dan een ander ende daerom sprac sint pauwels inden ghesichte sijnder minschelijcker crancheyt ic casteye mijnen lichaem ende dwinghen te dienste opdat ic die ander minschen predike selue niet een verworpelinck en worde mer die vorste woerde ten romeynen sprack hij wter edelheyt sijnre grootmoedicheyt ende wt eenen sekeren toeuerlaet der goetheyt gods dat gheen creature noch met lieue noch met lede sijnen wille en soude moeghen verwandelen met vrien afkeer van gocle ende daerwt sprac hij oec elder ic vermach alle dinck inden ghenen die mij conforteert ende om dese edele grootmoedicheyt soe prijstene johannes crisostimus bouen allen heyleghen ende sprect van hem onder veel ander woerde doot sprect hij ende duysentich tormenten achte hij als kinderspel opdat hij doer cristus wille yet lijden mochte ende badt dochte hij hem seluen gheciert als hij ghebonden was met yseren ketenen dan oft hij ghecroent hadde gheweest met eenre guldenre croenen ende lieuer ontfinck hij slaghen ende wonden dan der minschen groote giften noch dat sprect crisostimus an is niet alleene te verwonderen in hem dat hij van ouervloedegher deuocien niet en gheuoelde dat lijden ende die pine die hij om die duecht leet mer dat hij die duecht achte als den loen sijns lijdens hierom seg ic dat die grootmoedeghe minsche lieuer heeft te lijdene dan dat yemant van hem lede niet valleene omdat hijs hem seluen weerdich acht maer oec om die edelheyt der duecht ende aldus staen te gader in eenen minsche grootmoedicheyt ende oetmoedicheyt dat seste punt der grootmoedicheyt es dat die grootmoedeghe minsche openbaer is ende ongheueyst in allen sijnen ende laten in minnen ende in haten ende dit comt hierbij want hij toent hem van binnen gheheelijck der eewegher waerheyt die ghenen hoeck en mint ende daerom en wil hij hem voer den minschen niet veysen want hij en scaemt hem der waerheyt niet die hij begeert ghenoch te sijne in alle sijnen doen ende laten ende daeromme die hij mint in gode ende om haer duecht dien toent met goeder herten ende die hij hatet om haer quaetheyt ende om haer onghelijcheyt dien toent hijt met woerden oft met ghelate omdat hijse ghebeteren mach ende en hout van hen gheen achtersprake noch en wrect niet heymelijck mer sulck wile wrect hij die sonden openbaer daert hem redene wijst om te beterene ende daerom heeft hij dicwijl vianden als die propheet sprect inden souter ic haetse sprect hij met volmaecten hate ende sij sijn mijn vianden worden want die waerheyt sprect sint iheronimus is een bitter dinck ende die de waerheyt segghen ende leeren worden veruult met bitterheyden in desen volmaecten hate deylt die grootmoedeghe minsche den minsche dien hij haet in tween dat is dat god in hem ghemaect heeft dat mint hij men dat die minsche selue in hem ghemaect heeft met sijnen quaden wille dat haet hij dat seuende punt der grootmoedicheyt es dat die grootmoedeghe minsche niet gheerne gheselscap noch wandelinghe en heeft met vele persoenen mer met luttel minschen ende die selue goet ende doechsam sijnde ende hieromme heeft hij van vele minschen onvriendelijck ende onghesellijck ende van sulcken warden oec ouermoedich gheheeten maer sijn waeromme es want hij vele onghelijcheyden vint in veelheyt der minschen ende meneghe ghebreckelijcheyt daer die minschen niet af berespt en willem sijn nv haet hij alle onghelijcheyt met grooter onweerdene want die de waerheyt ende die duecht grootmoedelijcste mint die hatet oeck onghelijcheyt der waerheyt ende der duecht alder onweerdelijcst ende dese edele moedeghe onweerde es hem dicwil een groote helpe groote sonden te scouwen als die prophete ysayas sprect mijn onweerf de heeft mij gheholpen ende want luttel minschen vint daer hij ghelijcheyt in vint oft die berespt ende gheleert willen sijn oft oec hebbelijck daer toe sijn soe heeft hij lieuer die minschen te scouwene dan vele ghemeynscappen daermede te hebbene want qualijck can een minsche met vele minschen wel ghemint ghesijn hij en moet smeeken prijsen ende ghedoeghen meneghe onghelijcheyt dat achtste punt dat is dat die grootmoedeghe minsche doegdelijck scemel is ende dat sonderlinghe in tween punten dat een es als hij hem in eeneghe punte soe verre ontgaet datten yemant berespt daeraf oft dats yemant gheerghert wert dies scaemt hem sijn edel moet dat hij der waerheyt noch soe onghelijc is in sijnen zeden dat hij berespens behoeft ende dat hij der waerheyt sulcke confusie doet datse yemant versmaet oft niet en acht om sijnre onghelijcheyt wille dat ander punt is als hij in yemanne merckt edelre werck van duechden dan in hem seluen dies scaemt hij hem dies heeft heyleghe nydicheyt ende pijnt hem dien te verwinnene in duechden aldus leestmen dat hem sint fransciscus scaemde als hij yemanne sach die ermer scheen dan hij dat ixste punt is dat hem die grootmoedeghe minsche menichfuldich hout van wtwindeghen wercken ende ledich van weerlijcken saken mer hij veronledicht hem wel met eenrehande goeden ende grooten orbaerlijcken wercken als met lesene oft met scriuene oft met eenen anderen hantwercke daer hij sijn nootdorft mede winne oft hem bij tijden mede veronledeghe dat hem die duyuel geen stont ledich en vinde hierom sprect die wijse man inder scriftueren sone in luttel dinghen selen dijn wercken sijn want die hem met vele wercken te eenen tijde veronledeghen wilt hij werter mede verbeelt van binnen ende ontsaet ende selden doet hij dier eenich wel onderwonde hij hem oec weerlijker zaken dat soude hem groote ontsaetheyt maken die hij bouen al wilt scouwen ende sijnen geest altoes vernuwen met nyewen wercken met nyewen toekeere na des grootmoedichs sint pauwels leere die aldus sprect vernyewet inden geeste uwer ghedachten ende doet aen den nyewen minsche die na gode ghescapen is in gherechticheyden ende in heylicheyden der waerheyt dat xde punt es dat die grootmoedeghe minsche in allen sijnen wtwindeghen seden rijp ende ghesaet es als in gane stane in werckene ende in sprekene ende van niet vele woerden maer van orbaerlijcken dit leert hem al die edele duecht der grootmoedicheyt ende die wijse man leert inder scrifturen sone sprect hij alle uwe wercken doet in ghesaetheyden ende ghij selt ghemint warden bouen glorie der minschen siet ghij mijn erme ziele dit seg ic v wat sal ws gheworden die deser punten een niet en hebt maer al contrarie die moedich sijt in quade ende cleynmoedich in goede scaemt v ende keert v ter waerheyt cust die rechte hant ons heren ende suyghet daerwt met innegher begeerten honger ende dorst der gherechticheyt soe moechdij vercrighen bijder gracien gods dese edele duecht der grootmoedicheyt nempt v exempel aen die edele saleghe heyleghen die der waerheyt edelijck gheleeft hebben ende allen duechden grootmoedelijck volbracht merct dat ghij die selue nature hebt die sij hadden beyde in ziele ende in lichaem die selue gracie die selue wet ende den seluen god die noch sijn cracht ende macht niet verloren en heeft noch sijnen wille nietverwandelt en heeft hij mach noch ende hij wil noch allen den ghenen helpen die helpe aen hem suecken maer ghij en fondeert v natuerlijck vermoeghen niet op die almachtighe cracht gods noch ghij en orbaert v natuerlijcke ghemoede nochd hebbelijcheyt niet na eysche der gracien gods ende der waerheyt daerom en wordij niet duechdelijcke grootmoedich maer ghij blijft cleynmoedich in allen duechden die edele grootmoedeghe heyleghen en spaerden noch lijf noch ghesonde noch goet noch eere noch maghe noch vriende om der waerheyt te leuene ende alle gherechticheyt te volbringhene met stercken ghemoede temael ghefondert op die erme gods dats op sijn macht maer ghij mydet in allen sijden ende daerom blijfdij clyne ende arm in allen duechden orbert dan v natuerlijck ghemuede ende alle v crachte na haer alheyt inden dienste der gracien gods ende der doechden soe moechdij vroem ende groot werden in allen duechden want alle minschen worden metter vgracien gods inghestoert alle duechden na haren habyte maer de minschen en dienen allen niet duechdelijck den duechden noch sij en setten haer ghemuede noch haer crachten niet ghelyck te wercke noch en sijn oec niet ghelijck hebbelijck tallen duechden van natueren dat een groote helpe is ende daerom ghelijc dat die minschen onghelijck sijn inden werlijcken staet sijnse onghelijc inden geestelijcken staet die ziele die aldus ghecust heeft die rechte hant gods dats die vander gracien gods is worden hongherich ende dorstich der gherechticheyt ende grootmoedich der waerheyt ghenoech te sijne die mach hopen met sekeren toeuerlate dat oec kussen sal sie slincke hant gods dats dat hij inwindeghe vrede besitten sal want dat werck der gherechticheyt is vrede sprectc ysayas die propheet ende in den souter leest men aldus veel vreets is here denghenen die uwen wet minnen die wet gods dat is gherechticheyt ende waerheyt ende sij mach spreken dat woert dat oec inden souter ghescreuen es inden decsel dijnre vloegelen sal ic verblijden mijn ziele heeft verlangt dij dijn rechte hant heeft mij ontfaen vrede is een onghehindert rusten der begeerlijcker cracht op datghene dat sij begeert ende mint nv es menegherhandee vrede alsoe datmen de deylen mach in dry manieren dats in ghewaren vrede ende in onghewareghen vrede in wtwindeghe vrede ende inwindeghen vrede in volmaecten vrede ende in onuolmaecten vrede ghewarich vrede es alsmen onghehindert rust op een ghewarich eewich goet dat nyemant nemen en mach noch datmen onwillens niet verliesen en mach ende desen vrede hebben die goede ghewareghe minschen die in gode ends in eeweghe dinghen haer begeerte ghestelt hebben van desen vrede bracht nyewe boetscap die ingel gods inden kerstnachte ende sprac glorie sij gode inden ouersten ende vrede inder eerden den minschen die goets willen sijns die minschen sijn willen die principalijck bouena al willen begheeren ende minnen dat ouerste goet dat god es die daerna al willen dat god van hen ghewilt wil hebben dat es gherechticheyt ende waerheyt ende alsoe willen als god van hem ghewilt wil hebben dat es wt caritaten wter minnen gods ende des euenskerstens ende te dien eynde daert god van hem toe ghewilt wil hebben dat is principalijck ten loue ende ter eeren gods ende ten orbare haers selfs ende haers euenkerstens daerom leert ons sint pawels al dat ghij doet sprect hij in woerden ende in wercken dat doet ter glorien gods want als die minsche in allen sijnen doen ende laten gode glorie geeft inden ouersten ouermits goede meyninghe soe heeft hij ghewareghen vrede inder eerden dat is in desen eertschen leuene want dan is hij goets willen onghewarighen vrede es alsmen teenen tijde vrijlijck ende onghehindert besit ende ghebruyckt wandelbare verganckelijcker dinghen dit is die vrede die de werelt gheuen mach maer sij en mach hem niet eewelijck doen dueren want dinghen diemen besit sijn wandelbaer ende daerom al dat daer op rust dat valt in onrusten als hem dat ontvalt ende ghestadet god dat eenich minsche in vreden besit tijttelijcke dinghen sijn leefdaghe lanck doch als hij sterft soe onbvalt hij den dinghen want sij en moeghen hem niet volghen ende dan valt hij in dryuuldighen eeweghen helschen onvreden deene is van dien dat hij sijns ondancs laten moet die dinghen die hij soe indelijck ghemint ende beseten heeft dander es van dier pijnen ende van dier onghenoechlijcker gheselscap daer hij eewelijck in sijn moet daer gheen oerdene an is sprect die scrifture maer eeweghe eysselijcheyt die derde es van dien dat hij deruen moet eeweghe salicheyt dats te siene dat aenschijn gods ende dier glorioser gheselscap der ingelen ende der heyleghen ende dat hij dat nyemane wijten en mach noch ghewijten en can dan hem seluen want hijs alleene een sake es ouermits dien dat hem god ghegheuen hadde eenen vryen wille dien nyemant dwinghen en mochte aldus es der werelt vrede sake des eewichs onvreden ende daerom sprac ons here tot sijnen apostelen ic gheue v minen vrede niet alsoe die wereld haren vrede geeft want cristus vrede is ghewarich eewich vrede ende die gheuet hij den sijnen als eewich te besittene mer der werelt vrede es ghewarich verganckelijck vrede daer sij die minschen mede bedriecht dien sij doet lijf ende ziele in menegher swaerder auentueren setten om haren vrede mede te vercrijghen als oft sij hem eewelijck behouden mochten die ten eynde eewich onvrede wort ende in dien bedrieghet sijse dat smeect met haren tijttelicken vrede ende benemt hem te suekene ghewareghen eeuweghen vrede want alle creaturen begheren vrede sprect sint augustijn ende elcke creature suect vrede na eysch hare naturen nv es die minsche ghemaect van tween naturen dats van eenre geestelijcrker naturen ende van eenre lichaemlijcker naturen ende daerom mach hij vrede suecken met helpe der gracien gods na eysche sijnre geestelijcker natueren die na haer inghescepene gheneychtheyt vrede in gode begheert te besitten als in haren ghelijcke oft en wilt die minsche der geneychtheyt sijns geests niet volghen soe suect hij vrede na lust sijnre lichaemlijcker naturen in tijttelijcken dinghen als haren ghelijcke ende dicwijl gheuallet als die minsche na sijn nederste nature erm es van vrede ende dan ghenen vrede vinden en can in deser werelt dat hij in dier ermoeden volcht der gheneychtheyt sijns geests ouermits ingheborene begeerte vrede te hebben ende keert hem te gode en suect daer vrede ende daerom sprect die propheet in den souter here sprect hij veruult hoer aenschijn met confuysien ende met scanden ende sij dat sijn die weerlijcke minschen sullen uwen naem suecken hierom is den minsche vele beter ende orbaerlijcker der werelt onvrede dan haren vrede want haer onvrede iaghet den mensche te godewaert als daer hij seker es vrede te vinden dien hij bouen alle dinck natuerlijck begeert maer haer vrede tract soe seere die lichaemlijcke nature des menschen met haren suetheyt dat hij der gheneychtheyt sijnre geestelijcker naturen luttel oft niet gheware en wort ende hierom eest dat die goede minschen beniden duechdelijcke der weerlijcker minschen vrede die haren vrede setten in grooten sunden die god ghemaect heeft van sijnre goetheyt ende met sijnre bittere doot vermaect heuet omdat sij vrede in hem besitten souden daerom sprect die prophete inden souter ic heb nijt ghehadt op die quade als ic aensach vrede der sondaren ende desen vrede beweende oeck ons here op die stat van iherusalem nochtans en is dese vrede niet puer maer dicwils es hij verminghet met onureden als met siecheyden met aenvechtene der minschen met verliesene tijttelijcs goets der vrienden ende der maghe ic mercke oec dat goede minschen al hebbense ghewareghen vrede in dien dat sij haren wille principalijck ghestelt hebben op dat ouerste goet dat god is sij maken oec soe vele vreeds in tijttelijcker dinghen deen vrinscap te hanteren met eeneghen minsche dander in besittinghen eenich dincs met ghenuechten die een dus die ander soe in see menegher wijs dat hare ghewareghe vrede zeer ghemenget es met onghewareghen vrede ende want die vrede ouermits wandelbaerheyt der dinghen dicwils verwandelt hebben sij dicwils onvrede ende daerom moeten sij dicwil twijfelen oft sij god minnen bouen al dat sij nyewers bat mede te proeuen en weten dan data sij ghenen vremden vrede en maecten dat es dat sij met ghenuechten niet en rusten op tijtelijcke dinghen ende met rechte mach hij twijfelen oft hij vrede heeft die ghewarich is die om een cleyn dinck datmen hem nempt oft dat vhij verliest soe ontsaet wort van binnen als oft hij alle sijn ruste op dat dinck gheset hadde mer alsoe langhe als die minsche sijn ont saetheyt wederhout metter gracien gods dat hij gheen doot sonde doen en wilt om gods wille soe mach hij hopen dat hij noch sijnen ghewareghen vrede die hij met gode ghemaect heeft niet temalec verloren en heeft als es hij vermenghet met vremden vrede ende hierom die een vroem grootmoedich geestelijck minsche sijn woude die soude hem hoeden dat hij op gheen creature met afghescheydenre liefden en ruste nv es voert te mercken welc wtweyndich ende inwindeghe vrede is wtweyndich vrede bestaet in dien datmen van buyten onghehindert is te pleghen dies daermen met minnen op rust want vrede en leget niet alleen in den gherustelijcken besittenne dies datmen mint mer oec in onghehindertheyden dies te pleghene hierom bidt die heyleghe kercke om wtweyndeghe vrede dats om onghehindertheyt inden dienst gods ende inden wercken der duechden die nochtan onwandelbaerlijck op gode rust met minnen want hoe groote vloede wtwendichs onvreden der heylegher kercken ye ouerquam sint peters scepken en mochte noeyt verdrincken noch nummermeer en sal wtweyndeghen vrede raet ons sint pauwels te hebbene met allen minschen alsoe verre alst in ons es dat alsoe sijn mach eest dat wij nyemant onvredelijck noch hinderlijck en sijn ende alsoe onse wtwendeghe leuen regeren dat wij nyemanne recht en gheuen ons onvredelijck ende hinderlijk te sijne in deserwijs moeghen wij vredelijck sijn metten genen die vrede haten als die prophete van hem seluen sprect inden souter dat was alsoe verre alst in hem was want hij sprect na als hen aensprac soe aenuochten sij mij te vergeefs maer dit voersprect die prophets principalijck van cristo die inder waerheyt vredelijck in hem seluen was coninck des vrede tusschen ons ende sijnen vader ende in sijnder godtelijcker naturen een eewich vrede hij was vredelijck alsoe verre alst in in hem was metten quaden ioden die ghewareghen vrede haetten want hi en woude nyemant scandalizeren noch occusoen gheuen van onvreden mer sij werden dicwijl in hem ghescandalizeert ouermits haer quaetheyt ende antwoerden hem wreeclelijcke als hij hen vriendelijck toesprac hieraen mach die minsche exempel nemen hoe hij vredlijck sijn sal met allen minschen alsoe verre alst in hem is om die minne gods den wtwendeghen vrede begheeren natuerlijcken alle minschen want nyemant en wil ghehindert sijn in sijnen wercken die hij met lust wercken wil maer desen vrede en wort dicwils alle minschen niet ghegheuen den quaden sijf haer quaetheyt niet temale volbrenghen en souden ende den goeden opdat sij inwindeghen vrede suecken souden die hen gheen creature nemen en mach want wtwendich onvrede iaecht een minsche inwaert ende hem meneghe oefeninghe hebben als van swijghene in eenicheyt te sijne als van lesene van mediterenne die pas sie ons heren van meditacien geestelijker ende godtelijcker waerheyt van hoegher contemplacien te gode daer hij eeweghen vrede vint die nyemant stoeren en mach die hij licht te dier tijt niet hebben en soude hadde hij wtwendeghen vrede want dan wert die minsche lichte wtghetrocken tot wendeghen solaes met ghenuechten sijnre sinlijcheyt ende hierom es den minsche dicwil orbaerlijck wtwendich onvrede dien te god waert iaghe ende hadde die heyleghe kercke altoes vrede ghehadt soe en hadse gheen mertelaren ghehadt die die heyleghe kercke zeer ghesciert hebben ende dat kersten gheloeue zeer ghesterct hadde oeck ons here ihesus cristus altoes wtwendeghen vrede gehadt hij en hadde om onsen wille niet cruyst gheworden dat ons een eeweghe scade gheweest hadde want sijn gheboerte en hadde ons gheen stade ghedaen en hadde hij ons niet verlost met sijnre doot sprect sint gregorius hieromme nyemant en vervliete te zeer op wtwendeghen vrede mer suecke ende veruolghe inwendeghen vrede als die propheet raet inden souter want in dien vrede gheleghet alle onse duechsamheyt inwendich vrede bestaet in dien dat die redelijcheyt des minschen ghehoersam ende onderworpen sij gode in allen dinghen ende die sinlijcheyt der redelijcheyt in dien state was die eerste minsche ghemaect mer omdat sijn redelijcheyt onghehoersam wert gode soe wert oec met allen rechte sijn sinlijcheyt onghehoersam sijnre redelijcheyt ende hierom die weder comen wil te dien state hij moet hem pijnen metter gracien gods die ordenancie in hem te makene die god inden eersten minsche ghemaect hadde dat is dat sijn geestelijck ghemuede dats sijn wille ghehoersam in alien duechdelijcken wercken ende in alre geestelijcker oefeninghen den viijsdom der eeuwegher waerheit ende sijnre redenen alsoe verre als sij haer vonnisse nempt wten spiegel der waerheyt ende dat sinlijck ghemuede ende alle die wtwendeghe crachte ende instrumente in allen haren doene ende latene ghehoersam sijn der redelijcheyt alsoe dat sij gheen dinck en veruolghen hoe wel dat hem behaecht sonder wijsdom der redenen noch geen dinck en laten hoe zeer dat hen mishaghet dat redene raet wijst ende ghebiet te doene hierin gheleghet alle gheduechsamheyt ende alle heylicheyt ende die deser gheoerdentheyt meest heeft die heeft meest inwindichs vreets ende die dese gheoerdentheyt niet en heeft hij en heeft gheenen vrede ende hierom sprect ons here doer enen propheet dat die quade gheenen vrede en hebben dat zijn die sondaren want haer inwindicheyt is te male ongheordent ende daerom wat vreden sij van buyten hebben in wtwendeghen dinghen sij hebben van binnen altoes onvrede want een ongheoerdent moet es hem seluen een pijn sprect sint augustijn ende daerom sprect die h iob van deser lieden weghen here sprect hij ghij hebt mij bij uwen ghedueghen v contrarie laten warden ende daerom ben ick mij seluen swaer warden ende dit comt hierbij ghelijckerwijs dat die minsche in heeft een naturlijck redelijck licht daer hij in verstaet meneghe waerheyt bij hem seluen die hij te voeren noeyt en hoerde beyde van goede ende van quade van duechden ende van onduechden alsoe heeft hij oeck in hem een natuerlijcke gheneychtheyt in dat wesen sijnre sielen altoes leuende daer sijn ziele in haren gronde mede gheneycht is dat goede te doene ende dat quade te latene ende dese gheneychtheyt mach bij drucken met sijne sinlijcken gheneychtheyden daer hij met wtwaert es gheuloten dat hise dicwil niet en gheuoelt maer hij en machse sijnre zielen niet te meer nemen dan hij haer wesen nemen en mach want met dier gheneychtheyt behout die ziele in haer dat beelde des heylichs geest dats der goetheyt ende der minnen gods ghelijck dat sij metten redelijcken lichte in haer behout dat beelde des soens dat es der wijsheyt gods ende daerom moet beyde in haer blijuen eewich dat licht der redenen toent der gheneychtheyt goet ende quaet dat en can haer die minsche niet verbieden ende die gheneychtheyt wert beweecht ende murmurreert teghen den quaden wille ende beresptenne dat hij vrywillens onbedwonghen contrarye es die een beelde es des willen ende der minnen gods dat murmureren maect in die ongheoerdende minschen inwindeghen onvrede ende in eenen anderen meer ende inden sommeghen myn nadat die gheneychtheyt haers selfs meer pleghen mach inden eenen dan inden anderen ende daerom in die verdoemde minschen als alle die zinlijcke gheneychtheyden swijghen sullen ouermits dat sij in die helle gheen ghenuechte vinden en sullen soe sal sij alleene spreken eewelijck sonder ophouden ende sal berespen ende knaghen den verdoemden wille die haer niet volghen en woude in desen leuen ende sal hem verwijten sonder onderlaet dat hij sijnder verdoemenissen temale sake es ende daerom heet die worm der consciencien die nummermeer steruen en sal sprect die prophete ysayas ende dat knaghen as wel een die meeste pijne die die verdoemde hebben siet dit is die sake waerom die sondaren altoes inwindeghen onvrede hebben dien sij niet hebben en souden waren sij van binnen gheoerdent ende waer oec eenich goet minsche alsoe wel gheordent van binnen als ic hier voer gheseet hebbe ende hij die gheoerdentheyt besitten mochte sonder hinder ende oefenen sonder ghebreck hij hadde in dier gheordentheyt tot eenen male ghewaereghen vrede inwindeghen vrede ende maecten vrede des leuens mar desen volmaecten vrede heeft luttel eeneghen minsche ghegheuen gheweest want die groote heyleghe man sint ian baptiste die in sijnder moeder lichaem gheheylicht was vloe inder woestinen om hinder te scouwen als men van hem singt in der heylegher kercken maer die sint ian in alsoe grooter reuerencien hadde dat hijne daeraf ontsculdeghen wilde hij mocht segghen als ic hiervoer seyde vanden grootmoedeghen minsche dat hij niet en vloe om te scouwen occusoen der sonden ende hinder der duechden maer van grootmoedicheyden omdat hij die wercken der duechden ende die regule der eewegher waerheyt die claerlijck in hem scheen volbringhen wilde na haer hoechste edelheyt daer hem die woestine hebbelijcker toe dochte dan onder dat volc te sijne ende die sint ians leuen nauwe mercken wilde hij vint openbaer inder euangelien dat hij alle duechden wrochte na haer hoechste edelheyt des leuens mar hoe dat met sint ian was oft met onser vrouwen die wtneme sint ian euangelist belijt sijn ghebreckelijcheyt sint pauwels vint een ander wet in sijnen leden contrarie der wet sijns geests ende alle die heyleghen die oyt screuen hebben haer menichfuldeghe ghebreckelijcheyt belijt ende haren hinder maer dese hinder daer die heyleghe minschen ouer claghen dat en es altoes gheen wtwendich hinder want den gherechteghen minsche die van binnen wel gheoerdent ende ghevreedt is en mach gheen dinck ontsaten dat hem van buyten toevalt sprect die wijse man inder scrifturen men mochte die mertelaers braden ende sieden ende alle haer lede afslaen mer men en conste hen haren inwendeghe vrede niet ghenemen noch van binnen ontsaten mer dese hinder wert ghesaect vanden inwendeghen stride die vleesch ende geest onderlinghe hebben inden minsche als sint pauwels sprect die alsoe malcanderen hinderen haer gheneychtheyden te bringhen dat die minsche aen gheen sijde volbringhen en can dat hij wilt want als die gheest pleghen wilt sijnre gheneychtheyt na haren eysche dats sonder ghebreke sijn in hoegher contemplacien ende in edelen wercken alre duechden soe comt dat vleesch ende aenuecht den geest met scerpen sweerden sijnre nootroft met hongher met dorste met vake dien ter tijt die geest ymmer wijcken moet na wijsdom der redenen soedat hij niet volbringen en can dat hij wilt dat es sonder onderlaet opgherecht sijn te gode ende machtich sijn alle duechden te werckene ende niet tontblijuene oec soe sciet dat vleesch menich scerp ghescutte na den geest van menegherhande ongeoerdineerde gheneychtheyt die noch in hem ghewortelt es ouermits die erfsonde ende die minsche niet omwortelen en can in desen leuen dat die geest dicwil soe vertraecht in hem seluen dat hij sijn werck onderlaten moet ende dicwils wert hij soe ghequetst met willeghen oft met ghedoechsamen ontfane der sueter ghescutten der vleeschlijcker gheneychtheyclen dat hij te enen tijde queelt ende niet volbringhen en can dat hij van gronde begeert dit is dat hinder dat heyleghe minschen beweenen ende claghen als sint pauwels sprect van hem seluen dat goede dat ic wille dat en doen ick niet mer dat quade dat ic hate dat doe ic als oec dat vleesch bij orloue des geest sijn nootorft nempt ende het hem daer inne verblijt soe wilt wt dier blijscap dicwils ouer die screue treden ende oefenen alrehande gheneychtheyt der sinlijcheyt in spreken in siene in hoeren deser ghelijcke dan comt die geest als hij des gheware wert ende wederhout dat vleesch ende casteyt met penitencien ende dreycht metter helscher pijnen met vechuier ende metten verbelghene gods alsoe dattet vleesch sijnen wille niet volbrengen en can aldusc striden onderlinghe vleesch ende geest soe dat die minsche niet en can ghedoen aen gheen sijde dat hij wilt noch na den geeste noch na den vleesche ende in dien is dese strijt den mensche orbaerlijck dat hij hem ongaend mochte ende te onbesceden sijn aen elcke sijde en wederstonde deen dat ander niet ende hieromme en heeft die minsche in dit leuen gheenen volmaecten gheheelen inwindeghen vrede maer die volcomelijcst ghecust heeft die rechte hant gods dat es die volcomelijcst hongert ende dorst die gherechticheyt hij mach meest inwindichs vreden vercrijghen want ouermits dien hongher ghewoent hij sijnre redelijcheyt ghehoersam te sijne der eewegher waerheyt ende sijnre sinlijcheyt ghehoersam te sijne sijnre ghehoersamegher redelijcheyt daer die inwindeghe vrede al in gheleghet mer hoe zeer die minsche wast ende toenempt in desen inwendeghen vrede hij en mach in desen leuene gheenen volmaecten vrede besitten al langhe als hij desen crancken doechghelijcken lichaem draghet maer es gheloeft ende bereet den saleghen inden eeweghen leuene claer beyde ziele ende lichaem glorioes sullen sijn ende eeweghe volmaecten vrede sullen besitten die gheen penne volscrijuen en mochte noch tonghe volspreken nu siet ghij mijn erme ziele wat sal ws ghewerden die noch ghewareghen wtwendeghen noch inwendeghen vrede en hebt die noch als een bye vlieghet opten creaturen metter gheneychtheyt uwer sinlijcheyt om een luttel honichs tijtelijcs solaes dat ghij van hen hebben moecht merct dat ick nv gheseet hebbe ende oec die rechte hant der gherechticheyt gods met hongher soe moechdij oec cussen die slincke hant inwindichs vreden alse die ziele ouermits honger ende dorst der gherechticheyt ende ouermits die gracie gods inwindeghen vrede beseten heeft soe heeft sij een groot teeken van minnen ontfaen ende mach sekerlijck hopen dat haer lief met haer ende in haer woenen wilt die sijn stadt in vreden heeft sprect die propheet inden souter ende daerom mach sij oeck zeer vercoent sijn niet alleen yeghen hem te sprekene oft oetmoedelijck sijn voete ende sijn handen te cussene mer oeck hem vriendelijck te handelene met minlijcken tamelijcke ghelate ende want die heyleghe scrifture haer leeringhe te veel steden fondeert op sinlijcke ghelijckenissen omdat die minsche die der sinlijcker dinghen van ionghen kinda ghewoene is haer leeringhe bat begnjpen soude ende langhea onthouden hierom heb ic oec mijnen sin ghefondeert op groue wendeghe ghelijckenissen mer want ic nv in een ander bediedenisse nemen wille die hande ende die voete gods dan ic hier voer ghenomen hebben soe es te weten dat die heyleghe scrifture gode aenscrijft manieren van leden deene sijn die lede sijnre godheyt ende dat sijn die eyghenscapen sijnre naturen die die scrifture ghenaempt heeft om der sinlijcker minschen willen na die lichaemlijcke lede des minschen omdat god schijnt daermede wercken inden creaturen als die minschen met sijnen leden dander lede sijn die ghewareghe minschelijcke leden ons heren ihesu cristi ende die derde sijn die lede der heyleghe kercken daer cristus een hoeft af is ende sij is sijn lichaem sprect sint pauwels dit sijn alle die laden gods ende die deser leden eenich versmaet hij versmaet gode als ons here sprac tot sijnen discipelen die v versmaet hij versmaet mij ende die mij versmaet hij versmaet denghenen die mij ghesonden heeft dat es den vader die sijnen eengheboren soen inder godheyt in eertrijck ghesonden heeft minschelijcke nature aen te nemene ende cristus gheheeten is ende hierom es cristus een ghewarich god sonder meer daertoe te segghene ende all dat hem toebehoert van sijnen ouersten hoefde dat god es sprect sint pauwels toten minsten lede sijns eyghens lichaems oft der heyleghe kercken dat behoert gode toe want desen name cristus en beteekent niet godtelijcke nature noch die persoenlijcheit des soens alleene maer hij beteekent die persoenlijcheit des soens onderstant hebbende in tween natueren dat es in der godtelijcker naturen die hem inder eewicheyt aengheboren es wt sijnen hemelschen vader ende in minschelijker naturen die hij bij den wille sijns vaders ende bij rade ende dade der dryuuldicheyt aenghenmen heeft in dier tijt van sijnre moeder ende dese twee natueren en sijn niet onderlinghe vereenicht alsoe dat die eene dander aenghenomen heeft maer sij sijn vereenicht in die persoenlijcheyt des soens dier sij beyde een onderstant sijn die eene als ick eer seyde aengheboren inder eewicheyt dander aenghenomen inder tijt ende in dien aennemen heeft die soen gods ontfaen desen nyewen naem cristi ende in deser nyeuheyt en es die persoen des soens die na sijnre persoenlijcheyt ghewarich god es niet vernyeuwet noch verwandelt in hem seluen maer inden onderstande minschelijcker naturen alsoe dat sijn persoenlijcheyt die inder eewiheyt onderstant heeft in godtelijcker naturen want ten mach gheen persoenlijcheyt sijn onderstant eenegher naturen ende die selue persoenlijcheyt heeft nv onderstant in tween naturen ende morghen mochte in drye ende ouermorghen in iiij woudse ende die persoen cristus werct ende heeft ghewracht alle die wercken daer hem sijn naturen onderstant toe sijn mochten ende hieromme es hij die eengheboren sone gods want daertoe es hem onderstant sijn godtelijcke natuere ende hij es die eengheboren sone der maghet marien ende daertoe was onserstant sijn menschelijck nature hierom was oec cristus een persoon inden hemel teenemaal ende inder eerden ende in allen creaturen want daertoe hem onderstant godlike naturee ende hij was in sijnder moeder lichaem ende lach na in haren scoet ende in die cribbe ende hinck na aenden cruce want hiertoe was hem onderstant sijn minschelijcke natuere ende cort gheseet al dat die minscheyt cristi scheen doende oft lijdende van haren gheboerten tot hare opuaert te hemele dat dede oft leet die persoen des soens ouermids dat onderstant sijnder minschelijcker naturen ende want die persoen des soens ghewarich god es soe hoeret al gode toe datter minscheyt toehoert dit heb ic eensdeels ghescreuen om minschen wille dien ic hier af hoeren vraghen die dit licht lesen sal mer ic en weet niet of icker dien minsche me ghenoch sal ghedaen hebben nv dan die minnende ziele die haer lief wilt met haren handen dat es met haren wercken grootmoedegher es inder minnen soe sij haer inden beghinne ten nedersten dienste geeft want daertoe drijfse die scemelheyt der oetmoedicheyt ende daerom soe hanteerse met minlijcken wercken die voete gods als sij siet dats te doen es dat es sij dient den ermen minschen die voete dat es die die minste leden sijn der heylegher kercken ghelijck dat ons here ten oerdeel segghen sal dat ghij eeneghen den minsten van mij ghedaen hebt dat hebdij mij ghedaen ende daerom soe wie dese voete gods versmaet te vriendelijcken daer hij siet dat te doene es die en mint gode niet grootmoedelijck want hij en wilt niet veruullen alles gherechticheyt dit seg ic op twee manyeren oft twee partien geestelijcker minschen die een partye sijn dieghene die wtwendeghe goet ghenoech hebben ende machtich ghenoech sijn den ermen te helpen in menegherwijs ende willen gode haer lief alsoe sij wanen ende segghen vriendelijcken aen sijn aenschijn met haren ghebede met missen ende ghetijden te hoeren met wakene met vastene ende met anderen geestelijken oeffeninghen daer sij teekene bij nemen dat sij gode zeer minnen ende verontweerden bij hoeuerdicheyden endea verroekeloesen bij giericheyden die voete gods te vriendelijcken die sij dicwils naect zien ende coude ende siecheyden lijden ick segghe desen dat sij wel twijfelen moeghen oft sij gode ghewarichlijc minnen die gods voete niet vriendelijcke hanteren en willen als sijs te doen hebben dat hij ten oerdeel verwijten sal ende segghen dat ghij een van mijnen minsten niet ghedaen en hebt dat en hebdij mij niet ghedaen eest waer dat minne die ghelieue eens willen eens moets ende eens gheuoelens maect hoe moeghen dieghene die gode wanen minnen bouen al sijn voete verdenren laten ende verroekeloesen die niet verliesen en souden den nagel van haren minsten teen soe wie dan grootmoeclich wilt sijn inder minne gods prueue sijn minne inden nedersten dienste daers te doen es metten wercken van ontfermherticheyt want edele grootmoedeghe minne en wilt een punt van minlijcken dienste niet ouerliden dat haer die eeweghe waerheyt met dare redenen wijst te doen ende te latene die ander partye dat sijn dieghene die soe ouernemende sijn willen inden schouwenden leuen dat sij hen des werckenden leuens niet aen en nemen willen omdat haerder inwindegher ledicheyt hinderen soude dese willen haer lief cussen aen sijnen mont maer en willen die leden niet vriendelijcken hanteren met oetmoedeghen dienste al hebben dese dat beste deel vercoren sij moeten toch lyen dat sij maer een deel en hebben nv heeft alle deel sijn gheheeld ende alle gheheel ese beter dan sijn deel want bet as dat selue deel ende noch te minsten een deel daertoe ende alsoe moeten sij lyen dat dieghene diet geheel hebben edelre sijn dan sij die maer een en hebben noch en willen hebben deen deel van dien gheheele al feest dat beste deel tgeheele daer dat scouwende leuen dat bests deel af es dat es een ghemeyn leuen dat met minlijcken cussene alse lief lieue cussen godtelijcken mont gods met vrien ghemoede verheuen ende buyten alle creaturen ende vriendelijck hanteren die lede sijns liefs gods met oetmoedeghen dienste ende alle duechde metten wercken te bringhen waer sij hen ontmoeten ende elck te sijnen tijde beyde dicwil te eenen tijde nadat god geeft ende die edele grootmoedicheyt des minschen want vry edele grootmoedeghe minschen als cristus was ende sijn apostelen ende na hem vele ander heyleghen die wercken allen nederen dienst die hen ontmoedt en alle duechdelijcke wercken met soe grootmoedegher edelder oetmoedicheyt dat sij met haren moede verheuen alle wercken ende al vlyen dese minschen sulc tijt die menichfuldicheyt deser werelt ende der wtwindegher wercken in eenlijcken steden dat en doen sij niet omdat dat werckende leuen versmaden oft omdat haren besten deel niet en betaemt dat si haer metten minsten deele souden verminghen maer sij doent als ic hiervoer seyde in een punt vander grootmoedicheyt om dat sijn van edelheyden haers ghemoets hare minnen ende hare doechde sonderlinghe der grootmoedicheyt meer gheneycht ende hebbelijker sijn ten edelen wercken des scouwenden leuens dan ten werckenden leuen niet om der nederheyt willeder wercke mer om der menichfuldicheyt wille die daer toe valt sij doen nederen dienst met hoeghen ghemoede ende oetmoedeghe wercke grootmoedelijck daer sij hen ontmoeten mer alse god niet sonderlinghe en drijft dat minste deel metten besten deele te gader te veruolghene soe kyesen sij na eysche hare inwindeger edelheyt dat beste deel te veruolghene ende suecken daertoe eenlijcke steden als ic hier voer seyde van sint ian baptisten want sulcke stede sijn hebbelijck ten scouwenden leuene ghelijckerwijs dat die ouerste hemel van gode den heyleghen ende den ingelen ghegheuen es ende gheoerdent die glorioese wercken derd salicheyt in te pleghene omdat hij daer toe hebbelijcker is dan een ander stat hij verste is vander menichfuldicheyt der eerden nochtans ghelijck dat die ingele altoes scouwen dat aenschijn des vaders al sijn sij hier bij ons inder eerden als ons here sprect inder euangiliens al es die ouerste hemel haer hebbelijckste stat alsoe plegen die edele grootmoedeghe minschen haers scouwens ende hare edele doechde waer dat sij sijn al es die eerlijcste stadt haere hoechste edelheyt alre hebbelijcst ende in deser wijs leestmen int euangelie dat onse here alleene ghinc beden opten berch dien nochtans alle dat gheruchte van eertrijcke niet en hadde moeghen hinderen want na den ouersten crachten des geests daer dat scouwende leuen in bestaet was hij doen alsoe salich als hij nv es hierom seg ic den ghenen die dat werckende leuen versmaden ende allen duechden oerlof gheuen dat sij gheen edele minne en draghen te gode die gheenen oetmoedeghen dienst en versmaden noch dat minste duechdelijck were haer ontmoet niet en veronweerden noch en verroekeloesen daer sij haren gheminden lieue lief endeb eer mede doen wanen dat sijn dieghene die ghewareghe minne tot gode draghen oeck moeghen sij seker sijn dat haer scouwende leven niet ghewarich en is noch vaste en staet want alle ghestichte dat sonder fondament staet oft diement fondament ontrect dats onghewarich ende staet onuast nv es als die prophete inden souter sprect syon dat is dat scouwende leuen ghefondeert in heyleghen berghen dat is heyleghen doechden die dan heylich sijn als sij sijn met caritaten die forme es alre heylicheyt ende een sake es eewegher salicheyt sonder haer sijn alle duechden onheylich ende niets weert ten eeweghen leuen die dan den duechden oerlof geeft hij ontrect den scouwenden leuen sijn fondament ende daerom moet oft ter eerden dats ten ertschen leuene vallen oft het moet blijven hanghende aen die lucht der hoeueerdicheyt hierom sprect die selue prophete soe wye sprect hij woent in iherusalem dats inden seluen gesichte des vreden in hoegher contemplacien hij en sal niet beroert worden inder eeuwichheyt dat es sijn woeninghe sal eewelijck dueren ghelijck dat ons here seet dat dat beste deel niet afghenomen en sal worden ende waerom is dit ontrint sprect die propheet sijn berghe dat es hij es onderset ende ghefondeert in berghen dats in duechden die daerom berghen heeten want sij die ziele verheffen bouen eertsche seden ende bouen sinlijcke gheneychtheyden hierom soe wie een scouwende minsche sijn waent ende in hem seluen gheware wert dat hij die duechde des werckens leuens niet en heeft hij weet voerwaer dat sijn scouwen de leuen onghewarich is ende onvaste staet wilde oeck yemant segghen ick hebbe die duechde mer ic en wil mij niet veronledeghen met haren wercken omdat mij hinderen soude in mijnen ledeghen scouwende leuene hij weet dat alle die duechden doot sijn voer gode die haer wercke niet en pleghen als sij stade ende stonde hebben ghelijck dat die cole doot es die niet en bernt ende die boem verdroecht die niet meer en groyt ende daerom sprect sint iacobus dat gheloeue sonder werck doot es hieromme nyemant en versuyme din wercken der duechden want daer ane mach hij een seker teeken nemen dat sijn scouwende leuen ghewarich is als hij die volbringhen canc te gods eeren soe wie die voeten ons heren dat sijn erme ende siecke ende alle die ghene die wtwendeghe hulpe te doen hebben vriendelijck hanteren can die sal oeck die hande ons heren vriendelijcken dat es hij sal oeck alle goede minschen die ten dienst gods gheordent sijn die sacramenten der heylegher kercken den volcke gods ministreren ende woert gods prediken ende leeren vanden ouersten prelaet totten minsten priester in eeren ende in reuerencien hebben dit moeghen heeten die hande gods in den lichaem der heylegher kercken in dien dat sij die wercken gods wercken die dese minschen eert hij eert gode die dese versmaet hij versmaet dies hande sijd sijn dese minschen aensiet die edele grootmoedeghe minsche niet in haer slincke sijde dat es na dien dat sij erme ghebreckelijcke minschen sijn ende in vele punten misdoen mer hij sietse in haer rechte sijde aen dat es na haer digniteyt ende na haer ambacht daer sij van godsweghen toe gheordent sijn ende want sij alle ambachtere gods sijn soe eert hijse ende heeftse in grooter reuerencien om haers heeren ende sijns heeren wille ende om die weerdicheyt haerre ambachten te dier eere drijftene oetmoedighe gherechticheyt ende oetmoedeghe vreese ende reuerencie sijns gods dies ambachtere dat sij sijn ende hierom heeft die bischop van camerike in sijn statute x daghen aflaets ghegheuen den ghene die yeghen eenen priester opstaen van weerdicheyden des priesterscaps nu vintmen sulcke geestelijcke minschen die dese ambachtere gods al aensien op haer slincke sijde na haer crancheyt ende na ghebreckelycheyt ende niet na die weerdicheyt haers bachts dan alsoe verre als sij moeghen sien dat sij des ambacht gods weerdich sijn ende daerom versmaedense dicke dat ambacht gods metten minschen ende om des minschen wille ende benydent dat sij die soe ouernemende sijn in heylicheyden ende die de waerheyt verstaen ende leuen onderworpen sijn moeten van buyten alsulcken onweerdeghen minschen die de waerheyt noch en leuen noch en verstaen dan wten boecken aldus gheuoelense hen ende aldus sprekense totten papenwaert ende der prelaten der heylegher kercken wt haren slincken ghemerckedit ghemerck is hen herde scadelijck want het comt meer wt eenen behaghene haers selfs dan wt eenegher duecht ende dat werct oec dicwils mede hoeverdie ende nydicheyt ende daeromme eest hen oneerlijck voer die minschen ende voer gode die sij hierin sijn recht ende sijn eere nemen in dien dat sij oerdelen onbeuolen die ambachteren gods dien sij selue van godsweghen beuolen sijn ende sij verontweerden dat gheleerde liede spreken omdat sij achten dat sijt en hebben wten boecken als van buyten maer sij achtent al groot ende goet dat sij spreken oft scrijuen wt haren hoefde omdat hen dunct dat sijt dichten wten gheuoelene haers geests ende datmen haer ghescrijfte lase ende leerde dat soude hen alte goet duncken dit is al een blinde hoeuerdicheyt dat sij niet en mercken dat sij kerstene minschen sijn dat cristus ende sijn apostelen ende die heyleghe propheten die heyleghe scrifbure wten heyleghen geest ghescreuen hebben ende ghedicht die een ghewarich spiegel es alles leuens alre leere ende a ander scriftueren alsoe dat alle leuen ende alle leere ende alle ghescnfte dat der heylegher scrifturen ghelijckt ende accordeert ghewarich es ende tontfane van alle kersten minschen ende wat haer onghelijck es ende contrarie dat es onghewarich ende te verworpene want ten es then heyleghen geest niet al waentment sulcwile mer het is wt nabuerlijcken ghemercke der redenen die van haer seluen dolen mach als sij niet gheleydt en wort vanden lichteneb des heylichs geests oft vander scrifturen nv hebben die heyleghe leeraren die na die apostelen die heyleghe kercke gheregeert hebben die ons dat heyleghe gheloeue gheleert ende bescreuen hebben die hebben die heyleghe scrifture verclaert ende hebben ons nyewe spiegele ghemaect wten heyleghe geest dat sijn haer oneerlijck voer die minschen ende voer gods met na hef eerste voer gode ende voer doorgehaald boecke vol alre duechden al ons gheloefs ende alles heylichs leuens ende die hebben sij besegelt met heyleghen leuene ende sulcke met haren bloede ende god heefse gheconfirmeert met grooten miraculen ende die heyleghe kercke met hare auctoriteyt hoe vermach dan een eenich geestelijck minsche die die waerheyt verstaet die leere versmaden oft niet achten diemen leert oft scrijft wten heyleghen boecken ende wten heyleghen scrifturen die die heyleghe geest ghedicht heeft ende sij soe vele houden ende willen ghehouden hebben vander nyewer rasernyen die sij versieren ende voertbrenghen met woerden ende met ghescrifte ende oec met sanghe na wijse der werelt dat mij een groot teeken dunct dat wt gode niet en comt dat sij singhen ende daerom inden souter leest doen die ioeden in babilonien gheuanghen waren ende men hen wilde doen singhen van haren sanghe dien sij plaghen te singhene in haer synagoghe doen antwoerdense hoe mochten wij spraken sij ghesinghen den sanck gods in vremden lande dat is onder weerlijck volc ende in weerlijcker manyeren als dese sanghers ende sangeressen doen al eest dan dat die prelate der heyleghe kercken ende die papen niet en leuen als sij sculdich sijn te leuen elcken geestelijcken minsche is orbaerlijc dat hijse aensien metten rechtren oeghe op haer rechte sijde ende doe sijn prophijt in hen ende in allen dinghen want papen ende clercken houden die heyleghe kercke in haren wtwindeghen staet ende waer den wtwendeghen staet vergaen het soude alsoe veel quaets opstaen van ongheloeue dat die inwendeghe staet temael soude warden valsch ende quaet daerom soe mercke elc dat om een vol wijnvat dat wormgateghe reepe betere sijn om te houdene goeden wijn dan oft daer gheen reepe om en waren die dat vat bewaren dat sonder reepe soude scheyden saen ende die goede wijn vergaen hierom elc geestelijck minsche mercke die waerheyt ende hebbe die prelaten ende papen in eeren ende in reuerencien om haers heren wille dies hande ende ambachtere sij sijn ende ontfa die leere die sij spreken wt den heyleghen boecken niet als haer leere maer als leere des heylichs geest ende eeren haren dienst alse die god gheoerdineert heeft ende gheert wil hebben ende luycke sijn slincke oeghe toe ende bidde gode dat hise alsoe doe leuen dat sij haren dienst ende haren here ghenoech moeten sijn amen nochtans sijn in die heyleghe kercke ander hande ons heren die die grootmoedeghe minnaer gods met grooter weerdicheyt vriendelijckt ende dat sijn alle goede doechsame minschen die der waerheyt leuen ende alle duechden ter eeren gods volbringhen dese vriendelijct hij met begeerlijcken versueckene daer hise weet met vriendelijcken aensprekene ende minlijcken beuelene sijns selfs dese eert hij als leuende boecke daer hij in lesen mach duechde ende leuen ende als leuende spiegele daer men in sien mach die gracie gods ende die gauen des heylichs geest dese eert hij oec dicwile van buyten met wtwendeghen ghelate ende seden als sint pauwels leert voercomt sprect hij malckan deren met eeren in deser manieren eert die grootmoedeghe minsche alle ghewareghe goede minschen daer hij mach als hise inder waerheyt alsulck vint want niet te zeer en valt hij opten schijn voerdat hij prueft oft sij sulc sijn want menich toent daer hij mede hoent mar nv sijn vele minschen die dese hande gods vriendelijcke na wtwendich gherief ende na natuerlijck behaghen ende niet na wijsdom der waerheyt ende aldus maectmen nv meer geestelijcke vader ende moeder sonen ende dochteren dese versuectmen dese volchtmen wat dese segghen doen dat es goet ende gheacht al niet principalijck omdat goet ende waer es maer omdat sijt doen oft segghen want daet oft spract een ander ten soude alsoe zeer niet gheacht sijn ende hierom pijnen hem nv oeck die geestelijcke vadere te segghenne nyewe onghehoerde leeringhe die sij licht selue niet wel en verstaen noch dieghene diese hoeren want sij weten wel dat sinte pauwels tevoeren ghesproken heeft dat noch die tijt comen soude dat die minschen niet en souden willen ontfaen ganse leere mer sij souden met yoekenden oeren meesters suecken na hare begeerten ende haer oeren keeren van der waerheyt ende keeren te saghen ende te visevasen ganse ende ghewareghe leere es datmen die sonde ende alle haer occusoene laten soude die werelt ende alle haer ghenoechte versmaden soude dat vleeschs ende alle gheneychtheit der sinlijcheyt met redelijcker bescedenheyt dwinghen ende regeren soude die ghebode gods ende alle duechde volbringhen souden ende gode bouen al en sonder al minnen nv es dese leere natuerlijcken teederen minschen alte haert ende daerom heetent met hen groue leeraren die dit leeren ende moeten suecken leeraren na haren begheerten met ioekenden oeren die hen leeren saghen ende vijsuasen hoe sij moeghen ouerschouwende minschen sijn ende van binnen niet hebben ende van buyten al besitten ende inden geeste rusten op een groot yet ende inden vleesche op een ende cortelijck gheseet al godtelijck inden geeste ende al minschelijck inden vleesche wtgescheyden groue sonden diemen met geen redenen ontsouldeghen en mach ende dit sijn meest als sinte pauwels scrijft wijfkene die gheleyt ende verleyt worden van menegherhande begeerten altoes leerende ende nummermeer gherakende ter waerheyt ende dat es omdatse meesters vinden na hare begeerten daer sij af gheleert worden merct ghij teedere wijfkene sint pauwels woerde die hij langhe voer uwen tijden ghepropheteert heeft ende hoedt v dat ghij van dien niet en sijt ende scouwet alle vijsuaesachteghe leere die ghi niet en begrijpt ende keert v ter waerheyt ende ten duechden ghelijck dat die leuende heyleghe minschen die hande gods sijn alsoe hebben onse heyleghe oudevaders die hande gods gheweest daer god groot wonder mede ghewracht heeft beyde van heileghen leuene ende van grooten myrakelen ende oeck van heyleghen leeringhen ghelijck dat van hen ghescreuen is ende sij selue ghescreuen hebben in haren boeken dese wilen heyleghe nv saleghe hande gods nv vriendelijckt die grootrnoedighe minnende minsche met grooter eeren ende werdicheyden merckende haer leuen haer leere hen nauolghende na haer meeste edelheyt ende want hij merct dat sij te houe der glorien comen sijn daer sij haers liefs ghebruycken in volre minnen ende dat hij noch in desen ermen auenturlijcken leuen is see bidt hij hen oetmoedelijck ende minlijck dat sij gode dien sij nv met gloriosen oeghen aensichtelijck sien voer bidden willen dat hij sijn leuen soe regeren moet na den liefsten wille gods ende na wijsdom der eewegher waerheyt dat hij noch te hare gloriose gheselscap comen moeghe ende hierom heeft hij haer reliquien dat is haer ghebeente ende al dat haren lichaem toebehoerde dat sij op eertrijck ghelaten hebben in grooter eeren ende in weerdicheiden nv vintmen sulcke minschen die alsoe groote coenheyt te gode hebben dat sij gheen heyleghen hidden en willen dan gode selue mer dese coenheyt al quaemse oeck van minnen die alleen coenheyt te gode maken mach es onredelijck want dese selue minscen hidden dicwijle ander sterffelijcke minschen voer hen te bidden oft te begheerene die noch voer hen seluen behoeuen te biddene waerbij en soudense dan niet bidden gloriosen zielen voer hen te biddene ende salege minschen dien sijs hidden souden waren sij noch op eertrijcke oec moeghen wij mercken inder naturen ende wter scrifturen dat god menich dinck doet met myddele dat hij sonder myddel doen mochte na die eeweghe ordinancie sijns godtelijcs willen ende alsoe heeft hij gheordineert den minsche te gheuene dicwijle dat hij begeert ouermits eenichs sminschen oft eenichs heylichs ghebet daermen vele exemplen af vinden soude inder scrifturen ende want die minsche niet en weet van wat saken ende van wat minschen god voer hem ghebeden wilt sijn soe bidt hij alle goede minschen ende allen heyleghen ende denghenen sonderlinghe daer hij die meesteb deuocie ende betrouwen toe heeft voer hem te biddene van alle saken dier hij te doen heeft ends hierom bid oec die heyleghe kercke ghemeynhjc allen heyleghen van allen saken voer haer te biddene want god heeft gheoerdineert een sake te doen doer eenen heyleghen ende een ander doer enen anderen alsmen leest in haer viten nochtan al bidt aldus die grootmoedeghe edele minsche den heyleghen ende den minschen voer hem te biddene na wijsdom der waerheyt ende der gherechticheyt om die ordinancie gods te houdene hij en heeft niet te min betrouwens ende coenheyden te gode voer hem seluen te biddene maer hij heeft alsoe veel meer vrijheyden te gode als hij gheuoelt dat hij der ordinancien gods met oetmoedicheyclen hem pijnt te volghen men vint oeck minschen dien dunct datmen geen creature hidden en sal om sake die god alleen toebehoert bij deser redene want god es ons na ya innich ghenoech ons ghebet ende begeerte te hoerene ende machtich ghenoech te doene ende goetwillich geerne te doene mer dese en niet aen die oerdinancie gods daer ic hiervoere seyde ende daevbij is meer te stichtene op die heylege scrifture ende op die goede ghewoente der heylegher kercken die niet dolen en mach ende die alle haer seden ghetrocken heeft wter heylegher scrifture dan op haer redene want yeghen die heylegher scrifture noch yeghen die heyleghe kercke en salmen gheen redene volghen maer roepen met vasten gheloeue redene mach dolen mer die heyleghe gheest en mach niet dolen men vint oec minschen die segghen datmen der heyleghen reliquien noch haer beelde niet eeren en sal noch voer hen knyelen mer dit es een ongheloeue dat die heyleghe leeraren wederpnueft ende verdoemt hebben in haren boecken ende die heyleghe kercke waderroepet alle daghe met haerder goeder ghewoenten ende dit sij elcken goeden kerstenen ghenoech dit ongheloeue te wedersegghene metten woerden ende wercken ende gheen redene daer af te hoerene die ziele die haren heere haren god mint met edelre grootmoedegher minnen ende ouermits hongher ende dorst der gherechticheyt alle waerheyt volbringhen wilt die en sal niet alleene vriendelijcken die lede der heylegher kercken die die lichaem cristi is maer sij sal oec met minlijken ghedachten vriendelijcken den ghebenedijden weerden lichaem sijnre minscheyt die hij dat es die sone gods inder godheyt een ghewarich god metten vader ende metten heyleghen geest aenghenomen heeft om des menschen wille dat es om sijn voervercorene dat sijn allen diegene die in sijnen gheloue ende in sijnre minnen volstaen te leerene ende te wijsene ende voer te gaen den wech des eewichs leuens den peys te maken tusschen sijnen hemelschen vader ende minschelijcker naturen vander onghehoersamheyt die sij dede in die twee eerste minschen daer te dier tijt minscelijcke nature in bestont ende daer sij in verloes die aengescapene gherechticheyt ende macht onsterffelijck te blijuene daerse god mede gheciert hadde in die twee eerste minschen van deser onghehoersamheyt mocht elck minsche ghenoech doen voer sijns selfs persoen behoudelijck dat nyemant voer dat gloriose aenschijn gods comen en mochte die vee en ware temale versuent tusschen gode ende minschelijcke nature ende der gherechticheyt gods en were ghenoch ghedaen van diere grooter broken nv en mochte als ic eer seyden een minsche niet voerder ghenoechdoen dan voer sijns selfs persoen ende alle die persoene minschelijcker naturen en waren noeyt teenenmale noch nummermeer en selen in desen leuene werdiche dat allen teenenmale hadden moeghen ghenochdoen want dese boete moeste alsoe groot sijn als sij allen hadden moeghen doen die in minschelijcker naturen sijn selen dat gheen creature verleysten en mochte desen noot der minschelijcker naturen die god ghescepen hadde sijns te ghebruyckene te kennen ende te minnen dat sij dus temael verloren soude blijuen aensach die eeweghe minne gods ende traec tot eenen eeuweghen rade der heylegher dryuuldicheyt om der minschelijcker naturen te hulpene ende want die minne ende die gherechticheyt gods van eenen accoerde sijn want sij dat eeweghe eewldeghe wesen gods sijn soe gauense alsulcken raet dat die vader sijnen eengheboren soen sijn wijsheyt daer hij alle creaturen in ghemaect heeft minscelijcke nature aen dede nemen opdat alsoe can persoen waer inder godheyt ende sone inder minscheyt die na dat onderstant sijnre minscheyt een persoen ware der minschelijcker naturen die die scout der minschelijcker naturen gheboren ware niet ouermits deelachticheyt der mysdaet mer ouermits deelachticheyt der naturen ende na dat onderstant sijnre godtelijker naturen ia na sijn persoenlijcheyt een allmachtich god ware ende alsoe een cristus god ende minsche sculdich ende machtich ware te talene die scout die de minschelijcke nature der gherechticheyt gods sculdich was die nyemant en mochte betalen na die oerdinancie der wijsheyt gods ende eysche der gherechticheyt dan een persoen minschelijcker naturen dies boete alsoe groot ware ende gode alsoe weert als alle die minschelijcke nature die haer seluen verloren hadde ende daerom alsoe grooten boete sculdich was als sij weert was gode wt desen rade der minnen nam die some gods aen minschelijcke nature ende wert minsche dat es alsoe ic hiervoer seyde sijn persoenlijcheyt wert onderstant hebbende in minschelijcker naturen die tevoeren alleene onderstant hadde in godtelijcker naturen ende daerom al dat die minscheyt scheen doende ende lijdende dat dede ende leet die soen gods ghewarich god gheworden sone des minschen van puere minnen ende ghewarich minsche dit merct die edele grootmoedeghe minsche dat sijn here sijn god om dese sake aldus minsche worden is ende hij aensiet al hie wercken ende al dat lijden cristi van sijnre gheboerten tot sijnre opuaert inc rechter minnen ghedaen ende gheleden soe en latene sijn grootmoedighe minne niet rusten hij en moet der grooter minnen antwoerden met loue ende met dancke ende dicwils met wtwendeger penitencien want als ic hiervoer seyde een puent der duecht der grootmoedicheyt es dat sij lieuer geeft dan nempt ende daerom en cane gheen gifts noch goet doen aen haer ghelaten haer grootmoedeghe myltheyt en dwincse daertoe dat sij meet wedergeeft machse ende hieromme als die grootmoedeghe minnaer gods die groote trouw ende die groote minne die cristus bewijst heeft van den beghinne sijns minschelijcs leuens totter scandelijcker bitterrder mertelien des crucen niet alleene sijnen persoene mer die ghemeynre naturen der minscheyt dat sijn edele grootmoedeghe minne meer weecht dan oft hijt doer sijnen wille alleen ghedaen hadde soe omhelst hij die weerde minschheit cristi met soe inegher deuocien ende met soe minlijcker dancsaemheyt dat sijn ziele temale smelt in minnen dat sijn hertenbloet soe wallende wort van moedegher myltheyt wt te vloeyen ende te antwoerdene dien preciosen bloede dat om sijnen wille ghestort was dat sijn oeghen vloeyende worden met heeten tranen daer sijn ziele mede doervloeyt die inghebeelde wonden cristi met ontsprekelijcken dancke tot sijnre glggiger ziqlgn die sij rijcke vint van edelen grootmoedeghen doechden ende van godtelijcker minnen ende doer sijn ziele tot sijnder rarsqenlijpheyt die ouermits dat onderstant sijnre minscheyt die der grootmoedegher duechden ghewracht heeft ende dat hoeghe teeken van minnen bewijst heeft dat es sijn bitter passie ende versmaede doot want als cristus selue sprect nyemant en heeft meerder minne dan dat hij sijn ziele sette voer sijn vriendel dat es nyemant en mach meerder teeken van minnen bewijsen dan dat hij sijn lijflijck leuen geue in die doot voer sijn vriende dan wert sijn ziele ende al sijn binnenste sulck wilea soe wederomhelst van cristo ende van sijnder sueter weerder minscheyt dat hij inden ghedinckene des leuens ende der passien cristi soe ouergaen ende soe doervloten wort met hertelijcker affectien ende met suet gheuoelijcheyt dat hij sijn minscheyt soe vereenicht met gheuoelijcker liefden der minscheyt cristi ende sijn ziele met geestelijcker liefden der godlijcker persoenlijcheyt cristi als oft hij cristus met cristo worden ware lijck dat minne van twee ghelieuen een maect na forme der minnen dan sprect hij metten prophete inde souter mijn herte ende mijn vleesch hebben hem verblijt inden leuenden god dan smaect hem wel dat heyleghe sacrament des outaers dan is hem smakelijck al dat hij doen mach ende lijden doer cristus wille maer die wijse grootmoedeghe minsche en fondeert sijn oefeninghe ende sijn minlijcke danckbaerheyt die hij ter minscheyt ons heren ihesu cristi altoes in sijn ghemoede draecht op desen gheuoelijcken smaeck niet want hij weet wel dat hij niet alteenen dueren en mach ende god en geues altoes niet ende die zinlijcheyt daer dit gheuoelen in leet an is niet altoes hebbelijck daertoe ouermits dat sij in eenegher wijs wandelt bij menegherhande saken die haer toeuallen ende als dan die gheuoelijcheyt verghinghe dan soude die oefeninghe sijnder danckbaerheyt oec moeten vergaenc die daerop ghefondeert ware ende hierbij comet dat vele minschen grootte oefeninghe hebben in die passie ons liefs heren als sij daertoe gheuoelijcken smaec hebben ende als sij dien niet hebben soc laten sijse ligghen als rou boenen maer die wijse grootmoedeghe minsche die die waerheyt nau ghemerct heeft hij nempt den gheuoelijcken smaeck der zinlijcheyt in sijnre danckelijcker oefeninghen alsene god geeft ende als hij toevalt mer hoe hij hem gheuoelt hij aensiet met claerre redenen der minscheyt des leuens ende der passien cristi persoenlijcheyt ende sijn edele minne ende nadat die wijsheyt gods sijn redelijck verstant verlicht soe loeft hij ende danct met redelijcker deuocien ende met geestelijcker minnen ende heeft hij hertelijcke deuocie ende gheuoelijcken smaeck dien verteert hij temale inden dancke ende inden loue cristi na besceedenheyt ende na wijsdom der waerheyt na die zinlijcheyt is die minsche ghelijck den beesten mer sijn persoenlijcheyt daer sijn edelheyt in bestaet nadat hij minsche is dat is sijn redelijcheyt ende sijn verstandicheyt ende daerom want die minsche sculdich is te leuen ende gode te dienen ende te minnen als een minsche na sijn edele persoenlijcheyt soe sal al sijnen dienst ende sijn minne ende sijn oefeninghe redelijc ende verstandelijck sijn ende daertoe heeft god sijn redene ende sijn verstandicheyt ghegaeft metten gauen der wijsheyt der verstandicheyt des raets ende der sciencien ende oec metter heylegher scrifturen dat hij allen sijn leuen in doene ende in latene regeren soude na wijsdom sijnre redenen ende sijnre verstandicheyt ende niet na sinlijcke gheuoelicheyt die verganckelijck es ende bedriechelijck sijn mach in dien dat die minsche die daerop sijn leuen ende sijn oefeninghe fondeert dicwils rau ends lau es als hij gheen gheuoelen en heeft nv sijn minschen die all soe geestelijck willen sijn ende soe verswolgen inden geeste ende versoncken inder godheyt dat sfj der minscheyt cristi niet en achten ende hen dunckt dat hen een groote geestelijcke ia godtelijcke scade ware dat sij hen oefenden met loue ende met dancke in dat leuen ende in die passie cristi hoe mach dit sijn hoe mach eenich minsche gode gheminnen ende versmaden te gader die der minscheyt cristi niet en acht hij verontweert vte merckene dat leuen ende dat lijden cristi om dat hen tijdverlies dunckt ende te cleyne sijnder grooter geestelijcheyt nv es dat leuen ende dat lijden cristi gods leuen ende lijden als ic v hiervoer ghetoent hebbe hoe mach dan eenich minsche gode ghewarichlijck gheminnen ende gods leuen ende lijden versmaden met onachtsamheyden ende met ontdancsamheyden dat hij om sijnen wille gheleeft ende gheleden heeft ende daer hij bij comen is te dien geestelijcken leuen dat hij soe groot acht hoe mach yemant gode gheminnen ende soe grooter minne gods onachsam sijn hoe mach eeneghe minsce die gode minnet te cleyne gheduncken die groote trouwe te ouerdincken ende die hoeghe minne die god der minschlijcker naturen bewijst heeft ende elcken minsche sunderlinghe inder minscheyt cristi nv soe geestelijck en es hij en danct ende hij en antwoert met woerden met dienste ende met ghelate eenen sterfelijcken minsche ja eenen sondare die hem eenen penninck oft een maeltijt geeft oft anders goedertieren is maer sij segghen licht datse die minne der godheyt soe veronledicht inden geeste datse gheenen tijt en hebben om die menscheyt cristi te dinckene ende al sijn sij sulcwijle wtghekeert doch als sij hen inkeeren soe trecse god sonder middel te sijnder godheyt ende alsoe en connen sij der minscheyt niet ghedincken es dit waer hoe moeghense hen dan veronledeghen metten minschen van eertrijck ende met anderen dinghen beyde van buyten ende van binnen in haren ghepeysen hoe mach dat yemant tijtverlies achten te ouerdinckene daer god inder eewicheyt om ghedacht heeft ende inder tijt alst hem goet dochte met grooten arbeyt ende pijnen volbracht heeft die minscheyt cristi es die nature gods een van tween als ic hier voeren verclaert hebbe ouermits die welcke wij comen ten godtelijcker naturen cristi ende daerom sprect cristus ic ben die wech die waerheyt ende dat leuen ic ben den wech diemen met oeffeninghen met dancke met loue ende met weerdicheyden dicwil terden ende gaen moet inden weghe des sterffelijcken leuens salmen besitten een ghewarich geestelijck leuen dat daeraen een seker teeken nemen mach sijnre ghewaricheyt dat desen wech dicwijl ouergaet ic ben die waerheyt want mijn leuen ende mijn liden es een spieghel alre heylicheyt ende een regule alre waerheyt die hem in mij spiegelt ende die regulen mijns leuen ende mijns lijdens volcht hij en mach niet dolen ende die hem in mij niet spiegelen en wilt oft hij doelt oft hij twijfelt in sijnen gronde weder sijn leuen ghewarich is oft niet ic ben dat leuen niet alleene dat saleghe leuen met mijnen vader ende met mijnen heyleghen geest maer oec dat inwendeghe leuen der gheender die mijnen vader ende mij ghewarichlijc minnen want wij woenen in hen ouermits ons gracie ende onsen heyleghe geest ende daerom sprekense met mijnen apostel sint pauwelse ic leue niet ic mer cristus leeft in mij dat es mijn inwendeghe leuen is see uerformtc metten leuene ende der minnen cristi cristus na alheyt sijns selfs temale in mijn woende ende mijn leuen te male regeerde ende hierom sprect hij in een epistele wildij ondervinden cristum sprect hij die in mij sprect dit es die zake waerom sint pauwels nyewerincs in glorieren woude dan in dat cruce cristie dat es in cristo om sijnen wille ghecruyst want dat was hem een sake ende een beghin heylichs leuens al eest oec dat minne van haren ardeghen vliet ten eersten vliet op dat sij innichlijc mint sonder myddele die minsche als ic hiervoer seyde es sculdich sijn minne ende alle duechden ende sijn leuen te regerene na sijn redene ende na sijn verstandenisse die hem god gegheuen heeft ende met sijnen gauen verlicht heeft opdat alle sijn leuen in doen ende in latene minschelijck dat es redelijck ende verstandelijck sijn soude ende ende wel gheordent ende daerom sprect die bruyt inder cantiken die coninck heeft mij gheleyt in den wijnkelder ende heeft caritate in mij gheordent inden wijnkelder drincktmen ende metten drancke verstaetmen in der scrifturen die gaue der kennissen mense lichtelijc swelghet ende ontfaet als dranck ghelijck datmen met spijsen betekent die gaue der begeerlijcheyt diemen ongheknouwet ende sonder sout dats sonder besceedentheit ende redelijck ghemerck niet swelghen dats niet orberen en sal als dan die bruyt gods die minnende ziele gheleyt wort inden keldere der scrifburen der wijsheyt der verstandicheyt der vroetheyt ende der bescheedenheyt ende haer redene ende haer verstendicheyt ghedroncken heeft vanden luyteren drancke der kennissen alre waerheyt dan wert minne in haer gheordent alsoe dat sij niet altoes blindelinghe en vervliet op datrlghene dat sij mint na eysche hare naturen maer verlichte reden leytsie sulcwijle al omme ende toent haer dat wonder dat god ghewracht heeft wt sijnder goetheyt wijsheyt ende moeghentheyt inden creaturen ende sonderlinghe dien gloriosene spieghel groots godtelijcs wonders ende alre heylicheyt die minscheyt ons heren ihesu christi opdat sij als een edele bye wt al dien dat haer redene ghetoent heeft honich trecke lofs dancs ende weerdicheyden daer sij made vlieghe ende veruliete in haer lief in ghebruykelijcker sueticheyt ende als sij dan haer hoechste werck wtghewracht heeft totten ghebrekene des geest soe doetse die redene ghelijck der bye wederg wtulyeghen om nyewe honich ende wedervlieghen in deser wijs wert minne gheoerdent als sij op alle dinck rusten can na wijsdom der waerheyt ende verlichter redenen opdat sij wt allen dinghen honich treeke daer sij mede vlieghe na haren natueren eysch in haer lief dit is een minschelijck leuen ende dit heyscht god van den minsche want daertoe heeft hij hem redene ende verstannisse ghegheuen ende dese wijse is den minsche oec orbaerlijcker dan oft hij alleene oeffende die gheneychtheyt sijns geests bouen alle redelijck ghemerck ende bouen verstandenisse alles onderscheets want daermede wort hij onachsam duechden ende der minscheyt cristi ende alles werckens leuens ende mochte oec wel sijn die natuerlijcke gheneychtheyt des gheests sonder caritate ouermits langhe oeffeninghe want nyemant en weet wel oft sijn minne caritate es hij en pruefte bijden edelen wercken der ghewaregher duechde die nyemant wel ghewercken en can ter eeren gods sonder caritate ende hierom sprect sint alugustijns dat beter is die godheyt niet sien ende blijuen bij den cruce cristi dan die godheyt sien ende dat cruce cristi versmaden nochtans die cristum terecht aensiet als den persoen des soens inder godheyt ondestant hebbende in tween natueren der godheyt ende der minscheyt als ic hiervoer gheseet hebbeg hij aensiet inden persoen cristi die eeweghe godheyt ende eenen ghecruysten minsche ende dit meynde sint pauwels daer hij sprect al kenden wij wijleneer cristum na den vleesche en kennen wijs alsoe niet dat es al saghen wij cristum aen eer wij in hem gheloefden oft inden beghinne ons gheloefs alleene na den vleesche dats na sijn minscheyt nv als wij toeghenomen hebben inden gheloeue ende die waerheyt ons bat condich is worden soe en sien wij hem niet meet aen alleene naden vleesche mer na sijn persoenlijcheyt onderstant hebbende inder godheyt ende minschelijcker naturen ouermits dat vriendelijck hanteren ende dat minlijck helsen der minscheyt ons heren ihesu cristi soe verdient die minnende ziele die wassende is ende toenemende inder minnen gods ende wert weerdich oeck te vriendelijcken die godheyt cristi met haren geestelijcken handen dat sijn haer ouerste crachten haer verstandicheyt ende haren wille om te omhelsene met haren inwindeghen ermen dat sijn begeerte ende minne nv eyscht minne altoes een voengaende kennen dat hoer toene schoenheyt ende goetheyt haers liefs dat twee punten sijn die minne meest aensiet in datse mint ende hierom eyscht oec die minne gods eenrehande voergaende kennisse haer toene die scoenheyt ende die goetheyt gods opdat sij soe bewecht worde gods te vriendelikene ende te omhelsene nv es tweeerhande kennisse gods daer die minsche toe comen mach in desen leuene die eene es daermen mede kent wat god es ende danderdaer men mede bekent wat god met en es die erste kinnisse en es dat kennisse niet daermen met kent aensichtelijck wat god es in sijnen gloriosen bloeten godtelijcken wesen dies wij ontbeydende sijn inden eeweghen leuen maer het is dat kennissec gods daermen made kent wat god as die eyghenscappe sijnder godtelijcker naturen alsoe verre als die minsche mach mercken inden creaturen ende oec lesen inder scrifturen ende dat es gode sien in eenen spiegel ende in ghelijckenissen als sint pauwels sprectl dat wij gode sien in desen leuen allen die namen die wij gode geuen die nemen wij wten creaturen ende die sijn dryerhande sulcke namen noemen oft beteekenen gode na sulckerhande wtwindeghe lichaemlijcke creaturen ouermits eeneghe eyghenscappe die in dien creaturen is dien ghelijc is na onsen begrijpe eenegher eyghenscappe die in gode es ende alsoe noemen wij gode vier fonteyne dau licht sonne ende lucht ende deser vele diere die scrifture vol es om die minschen die van beghinne haers leuens al haer kennisse houden ende sinnen nemen ouermits sinlijcken ghelijckenissen die hen condich sijn te leydene ter geestelijcker ende godtelijcker waerheyt die hen oncondich es sulcke noemen gode na die eygenscappe ende die volmaectheyt die god den creaturen ghedeylt heeft ouermits welcke die creaturen haren scepper ghelijcken alsoe datmen ouermits kinnesse der creaturen vercrijghen mach met natuerlijcker redenen eerehande kennisse gods als sint pauwels sprect ende aldus noemen wij gode leuen wesen ende verstandicheyt dat dry principael volmaectheyden sijn die alle creaturen beuaen hebben want elcke creature heeftd oft wesen alleen oft wesen ende leuen te gadere als beesten oft alle drye te gadere als minschen ende ingelen in deser wijs noemen wij oeck god goetheyt wijsheyt endee moeghentheyt ende deser vele die ons toeuallich sijn ende gode weselijck sijn ende god selue sijn want god en heeft niet alleen goetheyt ende wijsheyt maer hij is sijns selfs goedtheyt ende wijsheyt want hij es al dat hij heeft sprect sint augustijn sonder die dry persoenen die nen die onderlinghe malckanderen hebben ende nochtans niet malckandere en sijn want die vader heeft eenen sone mer hij en is niet die some dan na den wesene dat hen dryen ghemeyn is ende alsoe vanden anderen persoenen merct ghelijck dese eyghenscappe sijn oec als ic hiervoer ghesproken hebbe inden creaturen ghedeylt ende onuolmaect maer in gode sijn sij in eenuuldich wesen ende inder hoechster volmaectheyt ende daerom sijn sij ouernemelijck in gode ende in ons onuerstandelijck nader waerheyt haers syns ende dit is die zake dat sint dyonisius gode noempt met desen name met desen toewoerde ouer als ouerwesen ouerleuen ouergoet ouerwijs ende alsoe vanden anderen ende dat meer te verwonderen is hij noemt gode ouergod als ofte god volmaectelijcker ware dan god met om dat te verstane soe is te weten dat elcke tale noempt gode met eenen sonderlinghen name haer wijse in hebreuscher tale heet gode in griecscher tale theos in latine deus in dietsche god ende dese namen sijn gode ghegheuen na eeneghe eyghenscape die in gode es oft die god ghebesicht heeft ten creatueren na desgheens begrijp die gode eerstwerf noemde in elcke tale ende alsoe mach lichte god in dietsche tale ghenaemt sijn god om sijn goetheyt die hij ghebesicht heeft ten creaturen in dien dat hij hen ouermits sijn vgoetheyt ghemeenicht heeft ende deelachtich ghemaect heeft sijnre vohnaectfv heyt ende want nyemant die goetheyt gods noch gheen eyghenscap die der volmaectheyt gods toebehoert na haer alheyt begripen en can alsoe sij in gode es ende god sellue es daerom noempt sint dionysius gode ouergod alse ouergoet ende ouerwijs dat es dat hebbende ende sijnde daer wij hem om heeten in eeneghe tale ouernemelijk ende bouen alle creatuerlijc begrijp ende hierom is desen name god te merckene in tween manieren die eene es na dat sijn ende na die natuere des gheens die niet desen name ghenaempt es ende alsoe is god god ende niet ouergod want en is niet meerder dan hij es in sijnre naturen dander maniere es na die waeromme daer hem dese name om ghegheuen is vanden minschen ende see es god ouergod als ick hiervoer gheseet ende ghetoent hebbe ende na deser manyeren spreken dieghene die segghen dat god god es dies benic een sake maer dit en dunct mij niet properlijck ghesproken want dat god sijn goetheyt oft eeneghe eyghenscappe sijnre naturen ghebesicht heeft ten creaturen dies an is gheen creature sake dan alleen die eeweghe minne sijnre goetheyt maer dat god god heet dies es die creature occusoene in dien dat haer die goetheyt gods der volmaectheyt hare naturen deelachtich ghemaect heeft ende in haer die wercken der wijsheyt ghewracht heeft inder tijt ende die creature es oec dies namen een sake in dien dat sij gode wt haren begripe alsoe ghenaempt heeft ende daerom waert bat ghesproken dat god god heetet dies ben ick een zake dan dat god god es want dat god god es dat es hij weselijc ende niet toeuallichlijck al mach hij van den creaturen toeuallich ghenaempt sijn ende wat god weselijck es dies an is gheen dinck zake noch in tijt noch in eewicheyt noch es een maniere van namen gods die gode ontnamen dats die gode afsegghen alle die onvolmaectheyden die inden creaturen sijn als die gode niet toe en behoeren noch en betamen ende in deser wijs namen wij gode onlichaemlijck sijnde begrijpelijck onghemeten ende ongheeynt ende dierghelijck die die gode onvolmaectheyt afnemen ende deser menichfuldicheyt godtelijcker namen es sake die onuolmaectheyt des begrijps der redelijcker creaturen diese gode wt haren begrijpe geeft dese menichfuldeghe namen ouermits dien dat sij gode niet en verstaet noch en begrijpt na alheyt sijns wesens noch oeck na die gheheelheyt sijns wesens noch na die gheheelheyt sijnre volmaectheyt die sij nv ghedeylt ende met stucken verstaet omdat sijse vint inden creaturen ende omdat sij niet te eenen begrijpe begrijpen en can goetheyt als goetheyt wijsheyt als wijsheyt ende soe voert van allen den anderen die alle eenuuldich volmaect wesen gods sijn ende des es sake die onuolmaectheyt des ghescapens verstandenissen der minschen inder tijt ghelijck dat elc minsche in hem gheuoelen mach dat hij niet te eenen male verstaen en can goetheyt als goetheyt wijsheyt als wijsheyt mer hij moet deen voer verstaen ende dander na al mach hij inden lichte des gheloefs als in eenen spiegel sien een eenuuldich wesen dat hij gheloeft dat god es hebbende ende synde alle dese eyghenscappen te eenen male in eenre ghemeynheit sonder onderscheet maer saghe die minsche gode die in sijnen bloeten gloriosen wesene met sijne gloriosen verstandenisse als hij sal inden eeweghen leuene soe soude hij sien dat dat eenuuldeghe wesen gods in hem seluen is goetheyt wijsheyt ende moeghentheyt ende alle dander teenenmale met claren onderscheede inden lichte sijnre glorien ende dien eenuuldeghen wesen soude hij eenen name gheuen die niet alleene beteekenen soude wesen oft goetheyt oft wijsheyt mer hij soude beteekenen alle dese eyghenscape teenenmale nochtans des wesens ende der naturen gods die god alleene begrijpt ende naempt met sijnen eengheboerenen woerde daer hij hem seluen teenenmale na alheyt sijns selfs mede noempt ende alle creaturen maer na mate sijnre glorien ende daerom sprect zacharias die prophete dat in dien daghe dats inden daghe der glorien sal sijn een heere ende sijn name sal een name sijn nochtan om die bemetenheyt des begrijps alre heyleghen ende alle ringelen soe sprect sint ian crisostimus dat sulcke ingelen gode louen als een eeweghe moegentheyt sulcke als een goetheyt sulcke als een wijsheyt ende alsoe vanden anderen te eenen teeken al sien sij gode in sijnen bloeten gloriosen wesene dat hem nochtans niet en begrijpen na alheyt sijns selfs maer na mate hare salicheyt ende na wijse hare begrijpelijcheyt aldus louen ende minnen oec gode die minschen in desen leuene sulc als een eewich eenvuldich wesen sulc als een godtelijck leuen sulc als een verstandicheyt sulc als een goetheyt sulc als een wijsheyt sulc als een moeghentheyt sulc als een eeweghe onwanderbaer gherechticheyt sulc als een minne sulc als een vruchtbaer natuere dier die eeweghe minne nye sonder vrucht sijn en liet ende daerom loeft hij ende mint in dier eewegher naturen gods dry persoenen onderstant hebbende in dier eenvoudegher naturen godlijcs wesens ende die selue nature sijnde naden weselijcken sijne ende onderscheet hebbende nader persoenlijcheyt sulc minsche loeft ende mint oeck gode inc alle dese voerworpe met tijde nv na den eenen nv na den anderen elck nadat hij ghegaeft is ende na hebbelijcheyt sijns begrijps ende alle dese ondersceedene begrijpen van gode antwoert dat eenvoudeghe wesen gods met sijns selfsheyt hebbende ende badt selue sijnde inder waerheyt alle goet ende alle die volmaectheyden die eenich ghescapen verstandenisse van gode begripen can niet nochtan na mate ende na wijse des ghescapens begrijps mere ouernemelijcker ende ouerweselijcker sonder mate ende daerom en is dit noch mer een vriendelijcken der godtelijcker leden gods ende met een cussen des monts want al dat die minsche van gode begripen ende verstaen can dat begrijpt hij in geestelijcken beelden ende verstaet na wijse sijnre begripelijcheyt nv es god onbeeldelijck in hem seluen ende onbegrijpelijck allen ghescapenen begripe ende daerom sprect sint clyonisiuss soe wie gode siet verstaet hij dat hij siet hij en siet gode niet in hem seluen maer hij siet eenich vanden dinghen die sijn dat is hij siet eenich gescapen ghelijckenisse gods daer gode in siet als in eenen spiegel in eenre ghelijckenissen ende niet in sijnre glorioser yeghenwoerdicheyt ende hierom als die minsche gode vriendelijcken wilt in eenich van sijnen godtelijcken leden dats als hij gode louen wilt na eeneghen van desen godtelijcken voerworpen die ic hier voer ghenoempt hebbe oft die ick niet ghenoempt en hebbe als eewicheyt waerheyt eenvoudicheyt ontfermherticheyt ghenadicheyt ende al datmen goets ghedincken can ende mach soe sal hij mercken sijn oefeninghe ende sijnen lof te volmaeckene dat al dat hij van gode begrijpen oft verstaen can ouerverstandelijck in gode es dats eenvoudichlijc onghedeelijc na godlijcken sijne onghemetelijc onbegripelijc allen ghescapenen begripe ende daerom ouervolmaectelijck want het is al dat eenuuldeghe onghemeten ende onbegripelijc wesen gods dat dat es sijn wesen es dat goet sijn dat wijs sijn ende alsoe van allen den anderen ende in desen ghemercke ontgroot ende onthoecht den verstandenissen dat beelde daert gode in kende als in eenen geeste onbegrijpelijck worden ende daeromme moet staen gapen ende staren in die onbegrijpelijcheyt sijns voerworps met wijder ontplokender ghedachten bouen al onderscheedelijck ghemerc ende in dien onredelijcken ende onuerstandelijcken staerne der ontbeelder ghedachten wert die gods volmaect daer die ziele goede mede vriendelijckte in haren begripelijcken voerworpe sijnre ghelijckenissen want daerin roept met luyder stemmen godtelijcs loefs die afgront der bloeter wijder ghedachten den afgrondt der onbegripelijcheyt haers voerworps dit inroepen en is anders niet dan een ouerverstandelijck verwonderen der grootheyt ende der onbegrijpelijcheyt gods ende daerin gheleghet die volmaectheyt des loefs want gode louen en is anders niet dan die loffelijcheyt gods innichlijc verwonderen als die ziele dat inneghe verwonderen te godewaert niet en heeft wat sij loeft metten monde dat en sijn maer woerde die de loeffelijcheyt gods beteekenen in hem seluen maer hem en antwoert gheen inder zielen daerom sprect ons here doer den propheet van denghenen die vele lesen ende niet en mercken wat sij lesen oft waerom sij lesen dit volc sprect hij eert mijd metten lippen mer haer herte is verre van mij als dan die voerworpe daer die ziele gode in loefde met inneghen verwonderen sijnre loeffelijcheyt in goetheyden oft in wijsheyden oft in eenich vanden anderen alsoe onthoeghet den verstannisse dat met wijder ontbeelder ghedachten moet staen gapen ende staren in die onthoechde onbegrijpelijcheyt des voerworps met eenen ouerverstandelijcken ende ontsprekelijcken verwonderenne der onbegrijpelijcker loffelijcheyt gods daer wort die gods volbracht in dien dat dat verstandenisse onderblijuen ende ghebreken meet in sijnen wercke ende die afgront der bloeten ghedachten hem ontsinct met eenen ontspreckelijcken verwonderenne inden afgront der loffelijcheyt gods desen begheert god sonderlinghe vander minnender zielen ende betaemt sijnder onbegrijpelijcker grootheyt als die propheet sprect inden souter here sprect hij dij betaemt in syon dats in die hoecheyt der contemplacien daer god sijn onbegripelijcke loffelijcheyt toent der bloeter ghedachten bouen dat ghemeten begrijp des verstandenissen nv hebben sulcke souters dit woert aldus dij betaemt here god een swijghen des loefs in syon dit is aldus te verstane dat die die werdichst is ende hem best betaemt na die onghemetentheyt sijnre loffelijcheyt daer volmaect wort daer die onbegrijpelijcke loffelijcheyt gods die bloete opene verheuene ghedachte met hare onghemetenre yeghenwoerdigheyt soe verstomt dat si haer seluen ontsinct met eenen swijgenden verwonderne in die yeghenwoerdeghe onbegrijpelijcheyt dese manyere van desen loue gods bescrijft die propheet inden souter ende seet here onse here hoe wonderlijck is dijn name in al die werelt dat es te segghene here uwe loffelijcheyt machmen kennen bijden volmaecktheyden der creaturen die ghij hen ghegheuen ende deylt hebt daermen v in kennen mach als in eenen spiegel in ghelijckenisse nv sprect die propheet voert want v grootheyt sprect hij es verheuen bouen die hemele soe hebdij uwen volmaectten monde der ontsprekender ende dergheender die noch melc suyghen ende dat sprect hij hebdij ghedaen om uwer vianden wille in desen woerden is beuaen die sin die v gheseet heb vanden swijghenne des loefs gods want die bloete ghedachte die met eenen swijghenden ontsprekelijcken verwonderne aenstaert die onbegripelijcke yeghenwoerdicheyt der loffelijcheyt gods die volmaect den gods met haren swijghendend ontsinckene in die onbegripelijcke loffelijcheyt gods ende sij is noch melc suyghende want al dat sij van gode begrijpen ende verstaen can dat en acht sij maer als kinderspise yeghen die ouerweselijcke volmaectheyt gods die met hare onbegrijpelijcker hoecheyt alle ghescapene begrijpe ende sonderlinghe alle verstane des leuens onthoeghet want al vintmen inden creaturen toeuallighe goetheyt nochtans als mense leet bijder goetheyt gods soe en es nyemant goet dan god alleene als ons here sprect in deuangilie al vintmen oeck inden creaturen wijsheyt sij an is maer als een scadue yeghen die claerheyt der zonnen alsmen aensiet den afgront der wijsheyt gods ende alsoe ghelijct oeck die propheet ysaias alle onse gherechticheyt den onreynsten dinghen dat hij gheuisieren conste yeghen die gherechticheyt gods ende alsoe eest van allen den anderen ende hierom al deelt sint pauwels sijn leere in melc ende in stercke spijse deen teghen dander nochtans doen hij alle sijn leere ende al datmen in desen leuene begrijpen ende verstaen mach van gode leyde bijden gloriosen siene des eewichs leuens soe sprack hij wij sien nu ouermits eenen spiegel in ghelijckenissen maer dan dat es inden eeweghen leuene sullen wij van aenschijn te aenschijn sien hij sprac oec noch oeghe en sach noch oere en hoerde noch nye en quaemt in minschen herte dat god bereyt heeft den ghenen die hem minnen ende dat god sijnen lof aldus volmaket inder verstomtheyt ende inde ontsprekelijcken verwonderene der bloeter eenvuldegher ghedachten dat doet hij sprect die prophete om sijnre vianden wille dats hem te scanden ende te connfusien die hem gode ghelijcken willen ende god selue sijn willen als sulcke vrie minschen die nv leuen oft die hoecheyt gods begripen willen met haren verstaen oft gode sien wanen na sijnen bloeten wesen in desen sterffelijcken state als oft sij nv te diere salicheyt comen waren daer die heyleghen toe comen sijn inden eeweghen leuen dit sijn alle die vianden gods want sij sijn ghelijck lucifer die hem seluen verheffen wilde ter ghelijcheyt gods ende daerom hoeden hen dat sij wter godheyt niet en vallen in die duyuelijcheyt siet in deser manyeren mach die minnende ziele gode vriendelijcken in sijn godtelijcke leden dat is louen ende eeren met minlijcker meditacien ende contemplacien in alle dese godlijcke voerworpe die hiervoer ghenoempt hebbe want die toenen der zielen gods minlijcheyt dat es sijn goetheyt ende schoenheyt bouen alle creatueren ende bouen alle creatuerlijc begrijp daer alle minlijcheyt in bestaet die schoenheyt gods bestaet in dien dat alle volmaectheyt in hem een eenuuldeghe ouervolmaectheyt es die sijns selfs wesen es ende sijn goetheyt bestaet in dien dat hij sijn volmaectheyt myldelijck ende minlijck den creaturen ende sunderlinghe sijnen vercorenen minschen die hij niet alleene en geeft natuerlijcke volmaectheyden ghelijck anderen creaturen mer oec ouernatuerlijcke als gracie ende glorie duechden ende gauen des heylichs geests ende in dese ghemeininghe gods en sal men niet verstaen dat god den creaturne ghemeynicht sijn selfs natuere na haren godtelijcken wesene mer na eenderhande ghelijcheyt in dien dat hij den creaturen ghegheuen heeft wesen leuen verstandicheyt goetheyt wijsheyt ende alle die ander die eenrehande ghelijcheyt sijn sijns wesens sijnre verstandicheyt sijnre goetheyt ende sijnre wijsheyt maer in deser ghelijcheyt is een groote onghelijcheyt want als hiervoer seet is dese eyghenscape oft volmaectheyden sijn den creaturen ghegheuen menichuuldelijck ghedeyldelijck ghemetelijck ende vele haer ia almeest toeuallichlijck ende god heefse alle van hem seluen eenuuldichlijck ende onghedeyldelijck ende ongemetelijck ende weselijck want sij sijn sijne eenvuldighe wesen ende hierom al moeghen wij ouermits dese ghelijckenissen gode bekennen dat es onvolmaectelijck als men enen minsche mach kennen bij sijnen cleederen oft bij sijnre stemmen oft een beeste bij haren voetstappen ende daerom heetense oec die meesters die voetstappen gods want als wij gode louen willen soe suecken wij yet daer wij die loffelijcheyt gods in mercken ende verwonderen moeghen ende want wij in desen staet niet bekennen en connen wat god es in sijnen gloriosen wesene soe mercken wij die waerheyt gods in eeneghen ghelijke ende terden in eeneghen van desen voetstappen als daer wij in mercken hoe grotelijck god sijn wijsheyt ghetoent heeft inden creaturen ende scrifturen ende inden menichfuldeghen beuindene der minschelijcker redenen hieraf loeft die ziele gode met eenen inneghen verwonderne mer als sij desen voetstappen volcht met verstandeghen ghemercke doer alle ghescapene ende begrijpelijcke wijsheyt ende wilt mercken die wijsheyt gods in haren godtelijcken wesene soe ontmoet haer die onbegrijpelijcheyt der wijsheyt gods inder bloeter openheyt hater ghedachten ende daer wert die lof der wijsheyt gods volbracht in dier wijs dat ic hiervoer vander loffelijcheyt gods ghesproken hebbe dese kinnisse der onbegrijpelijcheyt gods na elcke volmaectheyt is dat hoechste der kennissen der waerheyt gods datmen hebben oft vercrijghen mach in desen leuen ouermits ghemeyn gracie en naden staet dees leuens god mach trecken te derden hemele dats ten ghesichte sijns glorioes aenschijns in sijnen bloeten wesene die hij wilt als hij sint pauwels dede des en onderwinde ic mij niet noch des en draghe ic mij niet ane maer dese kennisse der onbegripelijcheyt na elcke volmaectheyt mach die ziele edelre hebben dan ouermits dese ghelijckenisse die sij nemt wten creaturen met naturlijcker redenen want als die ziele met bloeter onghebeelder ghedachten voer die yeghenwoerdicheyt der onbegrijpelijcheyt gods soe print god die sijnen vercorenen gheminden sijns een ouernabuerlijck kennisse geuen wilt dat is bouen dat natuerlijcke redene vermach hij prindt seg ick ende stort inden openre ghedachten ouermits die gaue des heyleghen geest der verstandicheyt ende der wijsheyt godtelijcke verstandeghe beelde daer die ziele in eenre hoeghere wijs in verstaet die waerheyt gods ende minlijcker in verwondert die loffelijcheyt gods na elke volmaectheyt want dese beelde al en toenen sij na den meesten deele gode niet el sijnde dan die beelde en doen die dc ziele met redelijcken ghemercke wten creaturen nemt sij toenen gode godformelijcker ende edelijcker dan die doen want die verstandeghe cracht en wert niet alleene verlicht met ouernatuerlijcken godformeghen lichte dat beyde matmen lijck licht der verstandicheyt ende dat licht des gheloefs sterct ende verheft gode in eenre hoegher wijs te kennene met die minnende cracht wert ghesalft metter salue des heyleghen geest die van allen leert sprect sint ian dats met caritaten die ghestort wort in onse herten ouermits den heyleghe geest die ons ghegheuen wert sprect sint pauwels minlijcker ende heylichlijcker te verwonderene niet die loffelijcheyt mer oec die minlijcheyt gods ende die te omhelsene ende die te vriendelijckene met inghedructer vriendelijcker mynlijcheyt ende die ghedachte wert ghesimpelt ende ontformt in eenre hoegher wijs te volmakene den minlijcken lof gods met eenuuldeghen minlijcken ontsinckene met eenen swijghenden verwonderne in die voerstaende ouerformende onbegripelijcheyt van elcke volmaectheyt ende sij wort ghepuergeert ende ghepollijst ghelijck eenen claren spieghel altoes nyewer gheformegher beelden ende hoegher ghelijckenissen te ontfane die wt haren tresoere der verstandegher cracht voert leuert gode in te kennene want het es onmoeghelijck sprect sint dyonisius dat ons die radyen der godlijcker moeghentheyt beschijnen mochten te verstane in desen leuene wat god es dan in beelden ende in formen daerbij al seyde ic voer vander ontformicheyt der ghedachten ic meyne die formen oft beelden daer dat verstannisse begripelijck ende daeromme onuolmaectelijck ende in eenen deele als in eenre onuolmaecter ghelijckenissen in verwesens daer god hem seluen ende alle dinck in maer dat wesen gods en is niet eygenlijck een beelde want eygentlijck heet een beeldt dat na ander dinck gebeelt is oft gheformt es als onser vrouwen beelde ende sint ians beelde heetet na onser vrouwen oft na sint ian ende in deser wijs heet die sone inder godheyt beelde sijns vaders ende can figure sijnre substancien als sinta pauwels scrijft ghelijck als inden creaturen die sone een beelde sijns vaders es eenre substancien ende eenre formen inder ghelijcheyt ende daerom kent die vader als vader hem seluen in sijnen sone als in sijnen eenformeghen beelde maer god als god kent hem seluen inden aensien sijns wesens dat hij selue es als in sijns selfs beelde ghelijc dat elck dinck sijns selfs beelde heeten mach ende alsoe selen wij inden eeuweghen leuen gode sien ende kennen met onsen verstandeghen oeghen in sijns selfs bloet glorioes wesen ouermits sijns selfs beelde sonder alle ander myddel ende hierwt moeghen wij mercken datmen drye graden van kennisse heeft der waerheyt gods twee in desen leuene ende den derden inden eeweghen leuene ende deser dry graden moeghen wij mercken een ghelijckenisse inden wtwindeghen ghesichte der lijfelijcker oeghen die eerste graet es als die lijflijcke oeghe eenich dinc siet dat achter haer es in eenen spiegel dat dinc heeft hem seluen ghebeelt inden spiegel ende dat beelt des spiegels verbeelt hem weder in die lijfelijcke oeghe ende ouermits dat beelde dat dat beelt des spiegels geprindt heeft inder oeghen soe siet die oeghe dat dinck dat achter hem is dat inden spiegel ghebeelt es ende desen siene is ghelijck dat kennisse daermen gode mede kent ouermits beelden ende ghelijckenissen diemen nemt wten creaturen met redelijcke ghemercke dit kinnisse gods hadden die heydene philosophen ende het esa ghemeyne alle gheloeueghen minschen ouermits dat des gheloefs wt hoerene oft wt lesene oft oec wt redelijcken ghemercke ende te deser kennissen dienen alle die figuren ende die parabolen die inder scrifturen ghescreuen sijn dander graet des lijffelijcs siens es als die oeghe siet eenich tegenwoerdich dinck ouermits dat beelde dat die oeghe ontfaen heeft van dien yeghenwoerdeghen dinghe ende desen grade es ghelijck dat kennisse gods daermen gode mede kent ouermits die beelden ende godformeghen ghelijckenissen die de ghedachte ontfaet sonder myddel wt der yeghenwoerdicheyt der grondeloeser ouerverstandelijker onbegripelijpheyt gods na elcker volmaectheyt maer in deser ghelijcheyt is meer een ghelijcheyt want al gheschien beyde dese ghesichten ouermits beelden die niet en sijn die dinghen diemen siet die lijffelijc oeghe mach ouermits haer beelde vercrighen een volmaecte kennisse des dincs dat haer yeghenwoerdich is mer die verstandeghe oeghe en mach gheen beelde ontfaen daer sij bij vercrijghen mach een volmaecte kennisse gods ouermits dien dat alle verstandeghe beelde ontfaen die nature des verstannissen ende daerom want die verstannisse ghescepen is ende ghemeten soe moet alle verstandeghe beelde in desen staete ghescepen ende ghemeten sijn nv es god onghescapen ende onghemeten ende daerom en machmen met gheenen verstandeghen beelden volmaecte kennisse gods ghecrijghen nochtans sullen wij eeneghe kennisse gods hebben soe moeten wij dese beelde baren ende al lispende van gode spreken sprect sint gregorius noch ouermits dat beelt der onbegripelijcheyt gods dat der ghedachten voerstaet en bekentmen gode niet volmaectelijck want het en es noch god noch volmaecte beelde gods want soe ontoeghanckelijc onsen ghescapenen ghedachten mer het es eenrehande ghelijckenisse der glorioser onbegripelijcheyt gods die derde graet des lijflijcs siens oft ghesichts is als die oeghe enich dinc siet met hem seluen sonder eenich ander beelde van dien dinghe tontfane dat dat dinc selue niet en es maer sijn ghelijckenisse als sij inden tween vorsten graden siet ende in deser wijs en can sij gheen creature ghesien dan alleen dlicht ende nochtans niet altoes maer dan alleene als dlichta den spieghel oeghen beschijnt ende formt met hem seluen want als die oeghe int doncker is onbeschenen vanden lichte s siet sij dlicht niet hem seluen want sij is onbeschenen maer ouermits dat beelde des lichts dat sij ontfaen heeft vander yeghenwoerdicheyt des lichts ende desen ghesichte is ghelijc dat gloriose sien des eewichs leuens daer wij dat bloete gloriose wesen gods sien sullen in hem seluen ouermits edie gloriose former selfheyt sonder eenich myddel geenegher ghelijckenissen want het sal hem seluen vertoegnene ende vertoenen den gloriosen verstannisse die daertoe hebbelijckt sal sijn ouermits dat licht der glorien gals een glorioesformich voerworp ende het sal hem seluen eeneghen den verstandenisse als een gloriose godtelijcke forme hem mede te siene sonder alle myddel maer want onse verstandeghe oeghe nv in donckerheyden es des sterffelijcks leuens soe en can sij dat gloriose licht godtelijcs wesens niet ontfaen sonder eenegherhande ghelijckenisse ende alle ghelijckenisse die ontfaen mach ghebrect sonder mate vander godtelijcker volmaectheyt ende daerom moet sij gode onuolmaectelijc kennen in desen leuene als ic hiervoer ghetoent hebbe siet mijn erme blinde ziele nv heb ic v bewijst hoe ende in wat manieren ghij gode sien moecht in desen leuene ende hoe ghij gode minlijck vriendelijcken sult in sijnen godterlijcken leden met eenen minlijcken loue dats met eenen minlijcken verwonderene die onbegripelijcke loffelijcheyt gods merct mijnen sin ende werct daer na het dunct mij goet als ic versta ick seyde hiervoer dat sulcke minschen in haren inneghen minlijcken loue daer hij gode mede vriendelijckt in sijnen godtelijcken laden voernemt dryheyt der persoenen onderstant hebbende in die vruchtbaer eenuuldeghe nature godlijcs wesens ende vriendelijct met minlijcken loue dats met eenen inneghen minlijcken verwonderne dryheyt der persoenen in eenheyt der naturen dese lof is groot ende gode bequame maer hij behoeft eens stercs gheloefs ende nochtans eenrehandt kennisse hoe dry persoene na persoenlijcken onderscheede sijn moeghen in eenre eenvuldegher onghedeylder naturen ende na dat dit kinnisse groot es inder minnender zielen daer na es haer loff groot ende dat men des eenrehande kennisse hebben mach in desen leuene daer dat gheloeue bij verclaert ende ghesterct sij dat tuyghen ons die heyleghe boeken ende die heyleghe leraers die van deser materien hoechlijck ende edelijck ghedicht hebben ouermits hulpe der gracien gods ende der inspieracien des heylichs geests nochtan en scref noch en sprack noeyt minsche volmaectelijck die bloete waerheyt deser materien als sij in haer seluen es maer elc heeft ghescreuen oft ghesproken bij onghelijcken ghelijckenissen ende ouermits onuolmaecten creatuerlijcken beelden na mate sijns begrijps ende na wijse des donckers onvolmaects verstans dees leuens want als sint augustijn scrijft opt beginsel van sint ians euangelie die van deser materien sprect hij seget dat hij mach want wie caent ghespreken alsoe alst es ic der wel segghen sprect hij dat licht sint ian niet ghesproken en heeft alsoe alst es maer hij heeft ghesproken alsoe hij vermochte als een minsche van gode hij was gheinspiereert van gode nochtans sprect hij hij was een minsche ende want hij gheinspireert was soe sprac hij yet en hadde hij niet gheinspireert gheweest hij en hadde niet ghesproken met want hij sprect hij een gheinspiereert minsche was soe en sprack hij niet al alsoe alst es maer hij sprack dat een minsche vermochte na dien dat dan sint ian niet ghespreken en conste vander heyleghe dryheyt alsoe alst es inder waerheyt na den godtelijcken sine nochtans dat hij gheinspireert was van gode soe en scref noch en sprac noeyt minsche alsoe alst es doch alsoe men van dese materie kennisse hebben mach in desen leuene see is hoechelijck ende edelijck ghescreuen ende ghesproken soe vele in allen talen dat mijns scriuens hieraf gheen breke en is maer ic v mijn erme ziele verwecken mach te loue ende ter minnen gods soe wil ic v toenen hoe die heyleghe dryheyt die vader die seen an die heyleghe geest een ghewarich god na den wesene ende dry persoenen naden persoenlijcken onderscede die godminnende ziele trect tot hare minnen tot hare ghelijcheyt ende tot hare eenheyt ende elck persoen met eenen sonderlinghen trecke die vader metten voerworp sijns eenvuldichs godlijcs wesens die sone metten voerworp des godtelijcken beelden des vaders ende der fyguren sijnre substancien die de sone gods selue is ende die heyleghe geest metten voerworpe der goetheyt ende der minnen gods die hij selue is ende dit meyn ic al ouermits verstandelijcke beelden ende ghescepen ghelijckenissen na begrijp ende wijse ons verstans als ic hiervoer ghesproken hebbe dese dry trecke der heyleghe dryheyt sijn ghelijck iij manieren van trecken die men vint inder naturen dat es den treck der ydelheyt der ghelijcheyt ende der hitten als ic v nv toenen wille ende ic wil beghinnen op dat vriendelijcken ende opden trecke des heyleghen geest die heyleghe geest vriendelijct die godminnende ziele ouermits dat hij haerer verstandegher oeghen inprindt eenrehande verstandelijck beelde der goetheyt ende der minnen gods die hij selue es na persoenlijcker toegheeyghentheyt want in dien beelde toent hij hem seluen soe rijcke alles goeds ende soe minlijcke woerdicheyt der onbegripelijcheyt der goetheyt ende derb minnen gods daer maect sij in haer een stille verwonderen der loffelijcheyt der onbegripelijcker goetheyt ende minnen gods ende een viereghe vlamme doergaende der ontsinckender minnen in die yeghenwoerdeghe onbegrijpelijcheyt ende ghelijckerwijs dat die hitte der zonnen niet alleene vruchten maect bouen der eerden mer oeck onder die eerde als gout ende siluer ende meneghe manieren van metale ende van ghesteynte alsoe doerschijnt oec die godtelijcke voerworp der goetheyt ende der minnen gods die ouerste begeerlijcheyt ende toent der nederster begeerlijcheyt die inder gheuoelijcheyt der sinlijcker naturen gheleghen is met verlichter redenen die goatheyt ende die minne die god ghebesicht heeft ten creaturen in hare ghemeynre ghescapentheyt ende in eenre sonderlingher wijs ten minschelijcken gheslachte inden aennemenne minschelijcker naturen ende alle dat wonder dat god ghedaen ende gheleden heeft in dier naturen om sminschen wille ende noch specialijcker alle dat goet ende die minne dat god ghebesicht ende bewijst heeft aen haers selfs persoen in menegherwijs want al es die sinlijcke nature van haers selfs weghen onredelijck ende beestelijck in anderen dieren sij is inden minschen deelachtich der redenen ouermits dien dat sij inden minsche ghesaect wert van eenre redelijcker zielen ende daerom mach sij ouermits der redelijcheyt der zielen bekennen na hare wijs waermen haer lief oft leet aencloet ende haer daer in verbhjden oft bedrueven dancken oft ontdancken louen oft wreken alse dan die minlijcke voerworp der goetheyt ende der minnen gods die sinlijcheyt alsoe beschijnt ouermits verlichte redene soe maeckse in die sinlijcke begeerlijcheyt oec een hitte dat es een hertelijcke innicheyt ende ouermits die innicheyt wart die sinlijcheyt vnuchtbaer ghelijck der eerden vanden zonnenschijn na hare hebbelijcheyt ende na haer ontfanckelijcheyt alsoe dat ouermits die hitte der innicheyt inder zinlijcheyt wast gout dat is hertelijcke liefde te gode siluer dat is claerheyt der nederster redenen ende meneghe manieren van metale dat es menich goet ghepeys waer god te louene te danckene ende te minnen es ende menich vroet ghemerck hoe die minsche sijn sinlijcheyt regeren sal ten loue ende ten dienste ons heren daer wast oec meneghe maniere van edelen ghesteynte dats meneghe edele sedelijcke duecht die haer stadt eyghentlijck hebben inder sinlijcheyt daer die sinlijcheyt made verchiert wert ende hebbelijck te allen goeden wercken dese hitte wilt oec wederkeeren met alder vrucht die sij maect heeft tot haren beginne daer sij wt ghesaect es tot allen beghinnen dats totten afgronde der goetheyt ende der minnen gods ende trect na haer die sinlijcheyt met gheuoelijcker begheerten met hertelijcker liefden ende met vlammegher deuotien ende des herten bloet doet sij met haren trecke opwaerts wallen te gode ende ontrent dat lijfelijck herte maect zij een stercke gheuoelijcke berueringhe ouermits dat die zinlijcke begeerlijcheyt daer haer stadt heeft inden bloede ende alle die aderen die vander herten opwaert sijn doet sij swillen ouermits den opwal des bloets alsoe dat hem die aderen openbaren in sulcken minschen in den hals ende voer dat hoeft ende alle die ouerste laden verhitten vander opwallinghen des bloets soedat haer die hitte openbaert int aenschijn in sulcken minschen die temale sijn ontsteken in haer aensichte aldus wort ziel ende lijf temale gheheel ghetrocken vanden heyleghen geest ouernnts die hitte die hij maect inder verstandegher begeerlijcheyt ende inder sinlijcker begeerlijcheyt ouermits dien minlijcken voerworp sijnder goetheyt ende sijnder minnen daer hij hem in toent die menichfuldeghe gauen ende wercken sijnre goetheyt ende sijnre minnen ende dat hij in hem seluen is eene onbegripelijcke goetheyt ende minne die voerghemint heft sijn vercorene in der eewicheyt ende eewelijck minnen wilt ende hen sijn goetheyt ghemeyneghet in minlijcken ghebruyckene ende in dien dat hij der zielen toent dat sij van gode ghemint es ende haer een seker betruwen geeft dat sij een vercoren bruyt gods es gode eewelijc te minnene ende sijnre goetheyt te ghesmakene in ghebruyckelijcker eeninghen dit seker betrouwen met ghewareghen hope es die slincke arm des heylichs geest daer die ziele altoes op rustende es met haren hoefde dats met haren verstandeghen ghedachten ende geerten ende die heyleghe geest hout die erm altoes vriendelijck onder haer hoeft ende dies heeft sij noot want ontrocke hij haer dien sij mocht licht in mistrouwene ende in mishopen vallen maer dier minnen smaeck ende dat suete gheuoelen dat die maect beyde in die ouerste verstandeghe begeerlijcheyt ende in die nederste sinlijcke begeerlijcheyt ouermits dat trecken sijnre bitten dat is sijn rechte erm daer hij sijn bruyt sijn godminnende ziele te male made omhelst beide inder verstandelijcheyt ende inder sinlijcheyt alsoe dat die ziele spreken mach metter bruyt inden cantiken sijn slincke erm es oft leghet onder mijn hoeft ende sijn rechte erm sal mij omhelsen mercket in desen woerden dat die bruyt gods seet dat die slincke erm haers liefs es onder haer hoeft tot eenen teekene dat sij rust van binnen op sekeren toeuerlaete ende op ghewareghen begaefden hope dat sij een wtvercoren bruyt gods es gode eewelijck te minnene ende sijnre goetheyt te ghebruyckene maer van den rechten erm en seet hij niet dat sij omhelst es maer dat sijn rechte erm haer omhelsen sal teenen teeken dat sij dicwil omhelst wart oft dat si altoes op hope leeft om in eenen minlijcken verbeyden gehelst te sijne want dat inwindeghe gheuoelen ende sueten smaeck en wert der minnender zielen altoes niet ghegheuen sonderlinghe nader sinlijcheyt maer die heyleghe geest ontrect sulc wijle der minnender zielen sijnen rechten erm dats dat inwindeghe suete gheuoelen bij menegherhande saken sulcwijle van minlijcker bolghenscap die somtijts tusschen ghelieue pleghet te sine ouermits dat eenich van hen beyden yemene vremders teekenen van minnen bewijst daer haer onderlinge minne made ghehindert mochte werden alsoe oeck als die heylighe geest ghewaer wort dat die ziele te veel ghenuechten ende solaes nemt in eeneghe creature soe hout hij een minlijcke bolghenscap op haer ende ontrect haer dat suete gheuoelen sijnre goetheyt ende sijnre minnen opdatse haer seluen casteye ende ontrecke haer aller vremder ghenuechten ende solaes opdat haer lief gheen bolghenscap op haer en houde die alleene ghemint wilt sijn sonder gheselle werde ende gehebbelijckt teenen nyewen gheuoelene sulcwijle ontrect die heyleghe geest oec dat dat hij der zielen alsoe te kennen gheue hoe ghebreckelijck sij sijn soude hoe lau ende hoe traech inder oefeninghen der minnen ende in duechdelijcken wercken en gaue hij haer gheen gheuoelen sijnre minnen opdat sij altoes sorchertich sij te suekene hulpe ende gracie aen haer lief alsoft sij niet staende en mochte blijuen noch voertgaen in minnen noch in duechden sonder troest ende gheuoelen sijnre goetheyt ende sijnre minnen sulcwijle opdat haer seluen prueue oft sij soe vroem is inder minnen gods dat sij dat si gheuoelijcs troests ontberen soude moeghen sulcwijle opdat sij leere ende wete dat in desen gheuoelen noch ghewareghe heylicheyr noch gherechticheyt der minnen gheleghen en is want en sijn niet alreheylichts noch sij en minnen niet alremeest die meest gheuoelens hebben na der sinlijcheyt maer die hebben alleene ghewareghe heilicheyt ende gherechticheyt die haer ouerste minnende cracht die bouen die zinlijcheyt werct inden geeste dat es haren wille alsie met gode vereenicht te hebben in minnen ende onderworpen den wille dos dat sij na den liefsten wille gods connen erm sijn van allen wtwindeghe solase gherieue ghenuechten ende van allen inwindeghen gheuoelen troest ende smaeck ende daerin alleene ghenoechte connen nemen dat sij gode minnen met geestlijcker verstandegher minnen dat aleen ghewareghe minne is ende alle duechden ende alle gherechticheyt volbringen ter eeren gods sonder ander gheuoelen oft ghenoechte te suecken oft te begherene ende soe dese willeghe ermoede meer wast soe ghewareghe heylicheyt ende minne gods meer wast dat es een seker teeken dese geestelijcke erme connen oeck oueruloeyen van geestelijcker rijcheyt ende nyemant badt dan sij dat sint pauwels van hem seluen seet can sprect hij ouervloeyen ende ermoede doeghen want als die heyleghe gheest hen doervloeyt ziele ende lijf met minlijcken gheuoelene ende met sueten smake sijnre goetheyt ende sijnre minnen dat nemense ende ontfaen alsoe minlijck ende alsoe danckelijc ende orberent alsoe wijselijck ten loue ende ter eeren gods ende verteerent alsoe mildelijcke alsoft sijt met allen crachten begeert hadden ende daerin al haer salicheyt gheleghen ware ende nochtans ontfaen sijt alsoe ledichlijc ende laten den geest daermede gheworden geeft hijt nemt hijt alsoft sijs niet en achten want men is om geen dinck drueue noch bedruct datmen verliest dan datmen met begeerten vercreghen heeft oft met minnen beseten sulc minsche nemt oec geerne inwindich gheuoelen in sijnre minnen ende in al sijnen wercken ende hij heues dicwil te doen want sonder gheuoelen is die minsche hoe heylich hij es dicwijl traghe lau ende cout in sijnder minnen ende in duechdelijcken wercken mer hij en is niet sorchfuldich dat gheuoelen wijselijck te orberen met oetmoedicheyden als dat van hem seluen niet hebbende noch van sijnre verdienten noch met vreesen bij sijnen ocsuyne te verhesene ende te verboerene alsoft hem aengheerft ware ende hij dat eewelijcke besitten soude dese minsche ontrect die heylighe geest sulcwijle sijnen rechten erme dats dat suete gheuoelen inwindich opdat die minsche daerbij leere hoe oetmoedelijc hij dat gheuoelen ontfaen sal hoe wijselijck hijt orberen sal ende met hoe sorchertegher vreesen hijt hem sal pijnen te behoudene als hijt heeft ende met hoe oetmoedegher innegher begeerten hijt versuecken sal als hem dunct dat hem noot es sulcke minsche dunct ende het es waer dat sij rou ende lau ende droeghe sijn inder minnen ende inder loue gods ende onhebbelijck tot allen duechdelijcken wercken als sij gheen inwendich gevoelen hebben ende dat es dat sij niet gheleert en hebben gode te aenbidden inden geeste ende inder waerheyt alsoe als god vanden minsche aenbeedt dat es geloeft gheert ende ghemint wilt sijn god es een geest sprect ons here int euangelie ende die hem aenbeden die sullen hem aenbeden inden geest ende inder waerheyt ende dat sijn ghewareghe aenbeders gode aenbeden inden geeste dat es gode louen ende eeren met eenen verstandeghen geestelijcken verwonderene sijnre loffelijcheyt ende sijnder weerdicheyt in allen der voerworpen onser verstandegher oeghen toenen begrijpelijckerwvijs die onbegripelijcke loffelijcheyt gods na alle volmaectheyt ende met eenre verstandegher geestelijcker minnen clymmen tot in die opentheyt der ghedachten voer die yeghenwordeghe onbegripelijcheyt der loffelijcheyt gods na allen voerworpen sijnre volmaectheyt ende met eenen minlijcken stillen verwonderene ontsincken in die voerstaende onbegrijpelijcheyt als ic hiervoer gheseet hebbe dit is aenbeden inden geeste na mijn duncken maer aenbeden inder waerheyt bestaet in tween punten dat een es datmen inden aenbedene gods gheen voerworp voer en neme die gode niet toe en hoert ende dien dat eenuuldeghe wesen gods met sijnen godtelijcken sijne niet en antwoert inder waerheyt noch oeck die heyleghe dryheyt metter eenheyt haers wesens ende onderscheedenheyt der persoenen in haren ondersceedenen sine ende hierom alle dieghene die eenich ongheloeue ghehouden hebben vander godheyt oft vanden iij persoenen als dieghene die ghehouden hebben dat god na sijnre godheyt minschelijcke forme heeft daer hij den minsche na ghemaect ende na ghebeelt heeft al aenbeden dese minsche gode na haren dunckene sij en aenbeden noch inden geeste noch inder waerheyt maer in eender valscher fantasien dier gheen waerheyt en antwoert in gode want god is een geest sprect ons here selue ende hij heeft den minsche selue ghemaect te sijnen beelde nader zielen niet na den lichaem voert die ariane die die substancie gods deylden ende gauen elcken persoen een deel ghelijck dat inden creaturen die vader die sone ende des soens sone dry persoene sijn ende iij substancien die een eer in tide ende meere in weerdicheyden dan dandre ende die sabelliane hielden dat in der godheyt dry persoenlijcke name sijn ende maer een persoen inden sijne diemen sulcwijle heetet vader sulcwijle sone sulcwijle heyleghe geest al aenbeden dese gode na haer meyninghe inden geeste sij en aenbedens niet inder waerheyt want die substancie ende dat wesen gods is inder waerheyt eenvoudich ende onghedeylt ende ondeylijck ende inder godheyt sijn inder waerheyt dry persoene onderscheyden inden persoenlijcken sijne ende daerom en aenbeden sij gode niet inder waerheyt mer incler loeghenen die vanden heyleghen leeraers menichfuldelijck wederprueft is ende vander heylegher kercken verdoemt voert dieghene die met haerre verstandegher geestelijcker oeghen soe hoeghe sise verheffen in desen leuene gode sien wanen in sijnen bloeten glorioesen wesen ouermids ghemeyn gracie sonder met myrakelen ghetrocken te sijne met sint pauwelse inden derden hemel dat is te dien derden ghesichte oft kennisse der waerheyt gods diemen hebben sal inden eewighen leuen daer ic hiervoer af ghesproken hebbe oft die die watheyt gods begripen wanen met haren verstane onder eeneghen voerworp sijnder volmaectheyt oft die der moeghentheyt der wijsheyt oft der goetheyt gods eeneghe steke sette ende een mate gheuen na haren verstane ende alsoe gode aenbeden al aenbeedden alle dese gode inden geeste sij en aenbedens niet inder waerheyt want als ic hiervoer gheseet hebbe al datmen inder watheyt gods verstaen mach in desen leuen dat moet sijn in formen ende in ghelijckenissen die den ghescepenne verstannisse na die wijse dees leuens begripelijck sijn nv es dat wesen gods in hem seluen onbeeldelijck het en ware met eenen beelde dat dat selue wesen ware ghelijck dat die sone index godheyt een beelde is des vaders na alheyt sijns ende dit beelde is oeck onbeeldelijck alle ghescapene verstannisse ghelijc den godlijcken wesene want het is dat selue wesen god as oeck inder waerheyt na alle volmaectheyt onbegrijpelijck alle ghescapene begripe ende in hem seluen onghemeten ende daerom aenbeden hem dese badt inder loeghenen dan inder waerheyt dat ander punt daer dat aenbeden inder waerheyt in bestaet dat es een gheheele rechte onuermingde meyninghe gode beden dat is gode sulcke eere hieden die nyemanne en betaemt sonder gode alleene god heuet den minsehe ghemaect na sijn alheyt ende daerom is die minsche sculdich gode te eerene met dien dat hij ontfaen heeft van gode ende hierom is den minsche gheboden gode te minnene wt al sijnre herten wt al sijnre zielen wt alle sijnen geeste ende wt alle sijnre crachten sal dan die minsche gode aenbeden inder waerheyt dat is die eere gheuen die hij hem sculdich is van der alheyt sijns selfs die hij van gode ontfaen heeft dat aenbeden meet volbracht warden mettet alheyt sijns selfs alsoe dat hij aen gheene creaturen en legghec daer hij gode mede eeren soude dat es minne daermen gode eyghentlijc mede trect ende aenbeedt dit meyn it metter gheheelheyt der meyninghe maer mettet reohtheyt meyn ic dat die minsche in sijnen aenbedene sijn ghesichte rechte voer hem draghe tot in die onbegripelijcheyt der weerdicheyt ende der minlijcheyt gods sonder omsien op hem seluen met eenen behaghene sijns selfs dat hij soe hoeghen edelen were werct want al en can die geestelijcke oeghe na alheyt haers selfs niet te eenen male aensien gode dien sij aenbeden wilt ende haer seluen sij can wel een luttel ionck sien te haluen op gode te haluen op haer seluen oft sij keert haer wel in eenen oeghenblicke nv op gode nv op haer seluen glorierende in haren wercke ende dicwil meer ende gheuoelijcker dan in haren voerworpe metter onuenninctheyt der meyninghen meyne ick dat die minsche in sijnen aenbedene gheen vremde creaturlijc dinck suecken noch meynen en sal noch smaeck noch solaes noch troest noch tijttelijck goet noch eewich goet dan gods eere alleene ende alsoe vele als die minsche in sijnen aenbedene ghebrect vander gheheelheyt oft vander gherechtheyt oft vander onvermingder puerheyt sijnre meymnghen in dier wijs dat ick gheseet hebbe alsoe vele ghebrect hij vander waerheyt ende is loeghenachtich ende want luttel minschen in desen leuen haer meyninghe volmaect hebben in desen iij punten daerom sprac die propheet dauid inden ouergange sijns geests alle minschen sprac hij sijn loeghenachtich aldus gode aenbeden inden geeste ende inder waerheyt es den minsche orbaerlijcker ende meerre noot dan groot beuoelen hebben inder sinlijcheyt want dat aenbeden gheschiet inden geeste bouen der sinlijcheyt ende daerom macht die geest altoes oefenen als hij sijns selfs gheweldich es want hij werct sonder lijfelijck instrument mer dat gheuoelen leet inder sinlijcker naturen die menegher alleyndicheyt daer haer gheuoelen bij benomen wort onderworpen es ende dan wort die minsche die alle sijn oefeninghe op inwindich gheuoelen ghefondeert heeft lau ende traech ende en can gheen oefeninghe te gode ghehebben ende want hij gheuoelijcs smaecs ghewoene is soe sueckt hij dicwile wtwindeghen smaec ende solaes inden creaturen oft hij nemten geerne als hij hem voercomt daer hij dicwils bij valt in grooten sonden nochtans conste die minsche dat inwindelijck geuoelen ontfaen oetmoedelijck ende wijselijck orberen ende myldelijck verteeren inden loue ende inder minnen gods het soude des minschen leuen te male chieren beyde van buyten ende van binnen inden ouersten ende nedersten deele sijns selfs want die minsche mochte qualijck oft niet gode gheminnen wt al sijnder herten ende wt alle sijnder zielen ende wt alle sijnen geeste ende wt alle sijnen crachten dan ouermits gheuotelen dat ziele ende lijf ende alle die crachten opwaert drijft alsment wel orbert ende maect den minsche te male geestelijck ende houten staende voer die yeghenwoerdicheyt gods in eenre vieregher vlammen van deuocien ende van minnen louende ende minnende gode wt alre herten wt alre zielen wt al den geeste ende wt al den crachten na wijse ende vermoeghen des leuens alsoe dat hij spreken mach metten prophete inden souter herte ende mijn vleesch hebben hem verblijt inden leuenden god ende hij sprect noch metten seluen prophete benedye mijn ziele den here ende alle dat in mij is sijnen heyleghen naem ende alsoe wert ouermits dat inwindich gheuoelen een vrede ghemaect tusschen den geest ende dat vleesch daer een ingheboren strijt tusschen is na sint pauwels woert want het vergadert ende beuaet herte ende ziele ende geest ende alle die crachten in een vlamme van deuocien van loue van dancke ende van minnen ende dese wise is ghelijck der wijsen die inden eewegen leuene nader opuerstannissen sijn sal inden gloriosen lichaeme maer die ander wijse is ghelijcker der wijse die die gloriose ziele nv hebben buyten haren lichamen ende alsoe schijnt dese wijse daermense wijselijck beleyt volmaecter dan dander nader gheheelheyt des minschen ende na ghelijcheyt des eewichs leuens al es dander licht den minsche in desen leuen orbaerlijcker ouermits dat die minsche dat innich gheuoelen altoes niet ghehebben en can bij menegherhande saken ende toeualle ende hij zeer wederslaghen wort ende ontcust oec en weet niet wel die minsche in dien staete wat hij aen hem seluen heeft weder hij gode mint met sulcker volmaecter meyninghen als ic hiervoer seyde noch hij en smaect oeck niet der sueter vrucht der ghelatentheyt nochtans dunct mij dat die heyleghe scrifbure die geheele wise der minnen metter ghevoelijcheyt bescrijft inder cantiken want alsoe saen als die bruyt gheeyscht hadde dat cussen des monts soe badt sij om dat inwindich gheuoelen ende om den sueten smaeck der minnen ende sprack trecke mij na dij ende wij selen loepen inden roeke dijnre saluen want als die minsche groote gheuoelijcken smaeck ende roecke heeft in sijnre minnen soe loept ende is vlijtich in allen duechdelijcken wercken ende in alre geestelijcker oefeninghen want geest ende vleesch draghens wel ouereen ende daerom doen der bruyt dat suete gheuoelen ghegheuen was doen spracse die coninck heeft mij gheleyt in sijnen wijnkelre wij sullen verblijden tweefiuldelijck van buyten in duechdelijcken wercken ende in goeder oefeninghen ende van binnen in suetelijcker smakelijcker deuocien ende begeerten daerna wert haer ontrocken die suete yeghenwoerdicheyt haers liefs dat es die minlijcke voerworp der goetheyt ende der minnen des heylichs geests die dit gheuoelen maect doe wart sij ongheduerich ende liep al omme met stercker begeerten suecken die yeghenwoerdicheyt haers liefs ende sprak inder nacht in mijn beddeken socht ic dien mijn ziele mint ic sochtenne ende ic en vants niet metter nacht meynse dat deruen der yeghenwoerdicheyt haers liefs diese van binnen verlichte met claren kennisse godtelijcker waerheyt ende alre duechde ende met haren beddeken meynse die traecheyt hare begeerten ende haers lust ten duechden ende te goeden oefeninghen daer sij in verleghen was ouermits dat deruen der inwendegher gheuoelijcheyt doe liep sij soe vele al omme ende vraechde soe langhe dat sij haer lief vant ende doen was sij sorchertegher dan sij gheweest hadde ende sprac ic hieltene ende en sals mij niet laten ontgaenqs nochtans wert haer noch eenwerf ende anderwerf onttrocken dat suete gheuoelen ende die yeghenwoerdicheyt haers liefs dat te lanck waer hier te scrijven alsoe dat mij dunct dat inder minnen sanckboec ghescreuen is die gheheele oefeninghe der minnen nader geestelijcheyt ende na der sinlijcheyt ende daerom sprect die bruydegom totter bruyt ghij sijt al schoen mijn vriendinne ende in v en is gheen vlecke ende dese gheheelheyt maect die heyleghe geest met sijnre hitten die herte ende ziele ende den geest ende alle des minschen crachte opwaert trect ende ontstect met eender vlammen van deuocien van loue van dancke van minnen alsoe ic eer gheseet hebbe dit is dan dat vriendelijcken ende die trecke des heylichs geest ghelijckerwijs dat die heyleghe geest vriendelijckt ende tract die minnende cracht der zielen dat is den wille ouermits dat hij haer toent den minlijcken sueten voerworp der goetheyt ende der minnen gods die hij ouermits toegheeygentheyt selue es alsoe vriendelijckt oec ende tract die sone dat verstant der zielen ouermits dat hij haere verstandegher oeghen toent in eenen ghelijcken begripelijcken voerworpe dat volmaecte beelde der volmaectheyt gods dat hij selue is ende eyscht der zielen dat sij haer seluen pijne te ghelijckene ouermits die gaue der wijsheyt dien volmaecten beelde alre volmaectheyt dat haer ghetoent is ende sprect tot haer dat hij wijlen sprack tot moyses in die woestine sich in ende make mijnen tabernakel dat es nen tempel dien du selue best na dat exemplaer dat dij ghetoent is inden berch dats in die verhauentheyt dijns verstans ende hij sprect int euangelium tot sijnen discipelen sijt volmaect alsoe v hemelsche vader volmaect es die sone woude dat sijn discipelen den vader ghelijck warden inder volmaectheyt nochtans en woude hij den vader niet toenen dan inden volmaecten beelde sijnre volmaectheyt dat hij selue is want omdat hij den vader gaf ende aenteech alle sijn vermoeghen in dien dat hij sprack van mij seluen en doen ic niet die vader die in mij is hij doet die wercke ende alle sijn leeringhe in dien dat hij sprack mijn leeringhe en is mijn niet mer desgeens die mij ghesonden heeft des vaders ende dat hijse oec wijsde op die volmaectheyt des vaders in dien woerde dat ic eer seyde sijt volmaect als v hemelsche vader volmaect es hierom hadde sint philips geerne den vader ghesien ende sprack here toent ons den vader ende het is ons ghenoech die vader is een oerspronghelijck beghin des soens ende des heylichs geest daeraf hebben sij al dat sij sijn ende daerom gaf die sone den vader al sijn vermoeghen al sijn wijsheyt ende al sijn volmaectheyt als van hem seluen niet vermoeghende niet wetende noch niet sijnde noch hebbende die vader is beghin ende eerste sake alre creaturen die hij ghescepen heeft ouermits sijn woert dat die sone es ende daeromme sijn alle creaturen van naturen gheneycht ten vader als te haren beghinne ende te harer eerster saken daer sij wtghevloten sijn ouermits hare ghescepenissen ende sij begeeren alle ghelijck hem te wardene elc na haer vermoeghen ende na haer maniere ende hierom roepense alle met eenen natuerlijcken luste toent ons den vader ende het es ons ghenoech nv es die vader allen redalijcken creaturen na haren redelijcken verstaen ontoeganckelijcker ende onbekenlijcker dan die sone oft die heylighe geest na sijns selfheyt dats nader vaderlijcheyt want hij is beghin ende oerspronc haerrer beyder noch begin noch oersprong hebbende van nyemanne ghewesent ende ghefondeert in die verborghene vruchtbaerheyt der naturen gods ende hij en wert van nyemanne noch ghesonden noch ghegheuen den creaturen ouermits gracie ende die goede gaue gods maer hij sent ende geeft dien den sone ende den heyleghe geest dat es wijsheyt ende minne hem te kennene ende te minnene ende daerom sprect die wijse man int boec der wijsheyt totten vader wie sal weten spreckt hij dijnen sin dat es wie sal ws kennisse hebben du en gheues sprect hij wijsheyt ende seyndes dijnen heyleghe geest vanden ouersten die wijsheyt des vaders dat es sijn eeweghe woert daer hij hem seluen volcomelijck mede sprect ende alle dine dat es die voerworp sijns verstans daer hij hem seluen in verstaet ende kent want gheen verstannisse en mach verstaen verstandelijckerwijs noch hemseluen noch anders yet sonder voerstandeghen voerworp nv is die vader van sijnder godtelijcker natluren een eewich verstannisse dat sonder onderlaet hem seluen na alheyt sijnder naturen volcomelijck verstaet ende dat moet sijn in eenen godformeghen voerworp die volmaectelijck der vaderlijcker naturen na haer alheyt ghelijck sij ende om die ghelijcheyt heetet dat beelde des vaders ende omdattet es een voerworp des vaderlijcken verstannissen soe heetet dat woort des vaders ende omdat dat vaderlijcke verstannisse es die godtelijcke natuere ja die hoechste nature gods want hadde god eeneghe hoeger nature ghehadt hij hadse der creatueren ghemeeynicht ghelijck dat hij sijn verstandeghe nature den ingelen ende den minschen ghemeynicht heeft soe is dat vaderlijcke verstaen daer hij hem seluen mede verstaet in sijnen godformeghen volmaecten voerworp een werck der naturen ende daerom heet den vaderlijcken voerworp sone des vaders want ghelijck dat die creatuerlijck vader beghin ende oerspronck is des soens in allen naturen alsoe es dat godtelijcke verstannisse der der vaderlijcker natueren beghin ende oerspronck des voerworps daer hij hem seluen in verstaet ende die voerworp es eewich ghelijck der vaderlijcker verstannissen want die vader en was noeyt noch nommermeer sijn en sal sonder waerlijcke verstaen ende kinnisse sijns selfs ende hij is volmaecttelijck ghelijc den vader want anders en soude die vader hem niet volmaectelijck kennen ende hij en is niet alleene vander seluer naturen dat die vader es maer die selue nature want die formeghe voerworp des vaderlijcke verstandenissen is altoes insijnde ende inblijuende inden vaderlijcken verstannissen ouermits die vnuchtbaerheyt der verstandegher naturen gods ende is altoes yeghenwoerdichlijck voerstaende ouermits dat eewich werckelijck verstaen des vaderlijcken verstannissen ende in den verstaen eest die selue natuere diet es in sijnde nu est in sijnde dat wesen ende nie natuere des vaders want in gode en es niet dat dat wesen ende die natuere gods niet en es ende daerom eest oec voerstaende dat selue wesen ende nature des vaders nu es die godformeghe voerworp des vaderlijcken verstannissen oec altoes voerstaende in eene anderheyt als een volmaect beelde der vaderlijcker volmaectheyt als een ghesproken woert des vaderlijcken verstanmssen ende een sone ende vrucht der vaderlijcker naturen ende dese anderheyt maect die persoenlijcheyt des soens onderstant hebbende inder seluen godtelijcker nabueren daer die persoen des vaders onderstant in heeft ende daerom es die sone een volmaect god ghelijck den vader in alre godtelijcker volmaectheyt sonder alleene dat hij niet en ghereyct die vruchtbaerheyt der vaderlijcheyt want hij is van den vader als den beelde van sijnen exemplaer als een verstanwoert ghesproken vanden vaderlijcken verstannisse sonder onderlaet en als een vnucht der vaderlijcker vruchtbaerheyt ende die vader en is van nyemanne noch vanden sone es niet na wijse der vruchtbaerheyt want die sone siet ende behaecht hem seluen inden vader als dat beelde in sijn exemplaer als dat ghesproken woert dn dat sprekende verstannisse ende als die vrucht in die vruchtbarende nature ende alsoe siet die vader hem seluen wederkeerderwijs inden sone ende daerom sprect sint ian in beghinsel van sijnre euangelien inden beghinne dat is in die vruchtbaerheyt des vaderlijcken verstandenissen was dat woert ende dat woert was bij gode dat is voerstaende inder anderheyt sijnre persoenlijcheyt ende dat woert was god dat es eens wesens ende eenre naturen metten vader aldus machmen verstaen hoe die sone es een volmaect beelde des vaders een eenuuldich volmaect ghesproken woert ende ghebaerde wijsheyt des vaders daer hij hem seluen in siet ende alle dinck dies hij ye sake was oft es oft vmmermeer sijn sal oft sijn mocht na die onghemetentheyt sijnre wijsheyt ende sijnre moeghentheyt ghelijck dat een constich werckman siet in sijn conste die dinghen die hij maken can ende daerom sprect sint augustijn dat die some is die conste des vaders ouermits welcke conste god heeft ghemaect alle dinck ende al dat ouermits die const ghemaect es dat es in die godtelijcke const een godtelijck leuen ende hierom en is die sone niet alleene een beelde des vaders maer oec een exemplaer alre creature ende daerbij is hij toeganckelijcker ende kenlijcker den redelijcken creaturen als ic eer seyde dan die vader niet in sijnen godtelijcken wesene mer ouermitds verstandelijcken beelden in eenre onvolmaecter ghelijcheyt alsoe wij die waerheytc gods verstaen connen in desen leuenne ende wt desen kennisse worden inden tijde der ouder wet boecke ghescreuen sonderlinghe sprekende vanden sone als die boecke der wijsheyt ende oec vanden heyleghen geest als dboec der minnen datmen heet cantica canticorum nochtan omdat dit kennisse des soens soe onghemeyne was ende sij die boecke soe ruydelijck verstonden soe seynde die vader sijnen sone in eertrijcke ende beelde sijn godtelijc beelde metten beelde onser minscheyt opdat die minschen ouermits dat kenlijck beeld comen souden ter kennissen sijns onbekens godsbeelde ende ouermits kennisse sijns godtelijcs beels totten kennisse sijnre verborghenre vaderlijcheyt ende hierom doen philippus ghesproken hadde toent ons den vader ende het es ons ghenoech doen sprack cristus philips ic hebbe aldus langhen tijt bij v gheweest en kendij mij noch niet die mij siet hij siet den vader recht oft hij segghen woude die vader is v in sijns selfs persoenliijcheyt verborghen ende ontoeganckelijck want gode sprect sint ian en sach noeyt minsche maer die eengheboren sone heeft vertelt dats gheopenbaert sijnen vader als dat ghesprokene woert dat sprekende verstannisse daerom sprect hij die mij siet hij siet den vader want ic ben een volmaect beelde des vaders ende ic ben beyde na der godheyt ende nader minscheyt alsoe dat boeck der wijsheyt sprect een blick oft een schijn des eewichs lichs ende een spiegel sonder vlecke der mayesteyt gods ende een beelde sijnre goetheyt daerom die den vader sien wilt aensie mij ende werde mij ghelijck na die volmaectheyt die hij siet in mijnre minscheyt ende verheffe sijn sinlijcheyt en alle sijn crachten bouen alle eertsche ghenuechten na mijn leere ende gheloeue dat ick dat godtelijcke beelde des vaders ben want werdick soe verheuen bouen der eerden soe sal ic alle dinck dats al dat inden minsche is trecken tot mij dat es tot mijnder ghelijcheyt ouermits den minlijcken voerworp der wijsheyt gods die ic selue ben want als die verstandeghe oeghe des minschen verheuen is in die bloete opene ghedachte voer die yeghenwoerdicheyt der onbegripelijcker wijsheyt gods soe wort haer ouermits die gaue der wijsheyt ingheprint menich beelde godtelijcker volmaectheyt ende sij merct in dien claren spiegel een volmaect heylich leuen na alle volmaectheyt want die wijsheyt gods toent haer der verstandegher oeghe als een volmaect beelde der godtelijcker volmaecflheyt in alre nv en es die gaue der wijsheyt niet alleene een licht mer sij is oec een vier want sij verlicht niet alleene dat verstannisse met hoegher kennissen godtelijcker volmaectheyt mer sij ontoeck die verstandeghe begeerlijcheyt met minnen die volmaectheyt te hebbene ende dat sij bouen die gaue der verstandicheyt die alleen licht ende daerom sprect sint augustijn dat woert es die wijsheyt gods daer wij af spreken willen ende een kennisse met minnen nv ghelijckerwijs dat inder naturen dat vier hout oft ander materie droeghet ende hebbelijck maect te sijnre ghelijcheyt ende als dat hout wel droeghe warden is ghelijc hem vierich maect alsoe maect oec die some gods ouermits den voerworpe ende die gaue der wijsheyt die ziele hebbelijck te sijnre ghelijcheyt in dien dat hij haer te verstaen geeft inden voerworpe sijnre wijsheyt die godtelijcke volmaectheyt in menegher wijs ouermits dat licht der gauen der wijsheyt want alsoe dat boec der wijsheyt sprect in die wijsheyt is die geest der verstandicheyt ende menichfuldicheyt alre duechden ende alles goets ende als die ziele ouermits claer verstaen der godtelijcker volmaectheyt ende kennisse der duechden ende der waerheyt hebbelijc worden is treckse die wijsheyt te haerrer ghelijcheyt ouermits saluinghe ende dat ontfuncken der gauen der wijsheyt in begheerten ende in minnen alsoe volmaect te sijne als haer die wijsheyt gods toent inden voerworpe haer selfs dat haer exemplaer daer sij na ghescapen is volmaect is want in den spiegel der wijsheyt siet hij een volmaect beelde eens volmaecs heylichs leuens ende dien beelde begeert hij bouen alle dinck ghelijc te sijne in duechden ende in heylicheyden ende daerom ghelijc dat een beeldemaker die wt eenen ruyden houte een subtijl beelde sniden wilt na een ander subtijl beelde dat hem voergeset is te eenen exemplaer alle onghelijcheyt snijt totte hij vint die ghelijcheyt sijns exemplaers die in dien houte verborghen was alsoe vercrijcht die wijse siele ouermits den treck der wijsheyt soe groote begeerte ghelijc te sijne der volmaectheyt gods na hare wijs dat sij met grooten nernste alle onghelijcheyt haer pijnt afte snydene sij in haer vinden mochte die ghelijcheyt der volmaectheyt die god in haer moeghentlijcheyt ghescepen heeft ende die hij haer inden spiegel sijnre wijsheyt ghetoent ende voergheset heeft als een volmaect exemplaer haer na te besnydene daerom heeft god den minsche ghemaect omdat hij hem ghelijck soude sijn in duechden ende in heylicheyden ende daerom heeft hij in hem ghescapen een moeghenlijcheyt te dier ghelijcheyt ende hij heeft sijnder sinlijcheyt van buyten voergheset te eenen exemplaer hem na te besniclene sijn eewich godtelijck beelde in minschelijcker naturen ende sijnre verstandicheyt in eenen godformeghen beelde sijnre wijsheyt daer hij als in een spiegel in sien mach een exemplaer alre volmaectheyt ende hij heeft den minsche ghegheuen gracie ende gauen des heylichs geests als instrumente sijn moeghehjoheyt mede te volbringhene inden wercke na mate sijnre ernsticheyt ende sijns toedoens daerom die noch ongelijck is hij pijne hem seluen die scult te geuen ende ticht hem seluen ane want dese moeghelijcheyt dit exemplaer ende dese instrumente heeft hij in allen minschen ghemeynicht alsoe verre alst in hem es ende daeromme alsoe vele als die minsche onghelijck is alsoe vele eest ghebreck aen sijn syde want al heeft god sulcke minschen ghelijck ghemaect sijnre volmaectheyt sonder haer toedoen als dieghene die hij gheheylicht heeft in hare moeder lichaem oft al heeft hij sulcke minschen sunderlinghe gracie ende gauen ghegheuen daer sij in hem die nernsticheyt soe mede verwect hebben ende haer cracht soe bij ghesterct heeft gheweest dat sij met lichten te grooter ghelijcheyt comen sijn dat es speciael gracie die god nyemanne sculdich en is ende die god wt sijnder mylder goetheyt sulcke gracie gheuen wilt hij ontfase oec oetmoedelijck ende danckelijc ende orberse wijselijc ende grootmoedelijck ende die hise niet en geeft laet hem ghenueghen metter ghemeynder gracie die alle minschen is die hem daertoe keeren willen ende sette die te wercke vroedelijck ende nernstelijck hij sal sonder twijfel te grooter ghelijcheyt daer mede comen want die minste gracie die god geeft is groot ghenoch alle onghelijcheyt made af te snydene ende hoe ghelijck hij warde en laet niet af alle onghelijcheyt af te snydene noch en houde niet op ghelijcker te werdene want volmaectheyt gods dier hij begeert ghelijc te sijne is sonder mate ende die moeghelijcheyt die die minsche heeft te dier ghelijcheyt is onueruullijck in desen leuene want hoe ghelijck hij wert hij mach noch ghelijcker worden want met wassender ghelijcheyt wast die gracie gods daer hij noch ghelijcker made werden mach mar inder doot wert eens yeghelijcs minschen moeghelijcheyt veruult want alsoe ghelijck als die minsche dan von den wort in gracie alsoe ghelijc sal hij eewelijck blijuen inden eewighen leuen maer dan sal sijn ghelijcheyt glorioes sijn wandelbaer ende puer sonder alle onghelijcheyt die nv ouermits die onghestandicheyt des leuens dicwijle wast ende waent ende verminget is met onghelijcheyden die hem ingheboren is ouermits die erfsonde ofit die hij in hem ghemaect heeft ouermims quade ghewoente want alsoe langhe als die minsche in desen leuen is soe strijden in hem ghelijcheyt ende onghelijcheyt want al mochte die minsche alle die onghelijcheyt afsnyden die hij selue ghemaect heeft het waster altijd ghenoch wader wter wortelen die die erfsonde in hem ghemaec heeft daer hij inden eeweghen leuene temale af ontwortelt sijn sal opdat dan ghelijcheyt altoes victorie behoude ende onghelijcheyt altoes verwonnen ende afghesneden werde soe aensie die minsche dicke sijn exemplaer dat vulmaecte beelde gods onsen here ihesum cristum beyde nader minscheyt ende nader godheyt ende besnyde beyde sijn sinlijcheyt ende sijn geestelijcheyt na dat godformeghe beelde ende doe als de wijseman van hem seluen sprict int boec der wijsheyt dese wijsheyt sprect hij heb ic ghemint ende wtghesocht van mijnre ioncheyt ende hebse vercoren te eenre bruyt ende ben worden een minnare haerre formen dats haerre volmaecter schoenheyt want in dien eengheboren beelde sijnre wijsheyt aensiet god de vader sijns selfs schoenheyt ende sprect dit es mijn lieue sone inden welcken ic mijseluen wel behaghe in dien aensiene wert die minsche ghetrocken met meerder begeerten ghelijcker te wordene alsoe langhe als sijn moeghelijcheyt onueruult is ende die gracie gods onuolwassen totdat hij inden lichte der glorien hem seluen inden godtelijcken beelde der wijsheyt gods spieghelen mach ende spreken dit is mijn glorioes exemplaer daer ic mij seluen nv wel in behaghe dit is dan dat vriendelijcken ende trecken des soens dat ic meynde nv opdat die heyleghe dryheyt vriendelijcke ende trecke haer beelde dat sij in die ziele ghescapen heeft soe vriendelijct ende trect die vader die ghedachte der zielen ghelijck dat die sone trect dat verstannisse ende die heyleghe geest den wille als voergheseet hebbe want in desen dryen crachten bestaet dat beelde der heyleghe dryheyt daer die minsche na ghemaect es maer want ghij dolen ende twijfelen moeghet in minen woerden in dien dat ick hiervoer gheseet hebbe dat die sone gods es dat ghesprokene woert des vaderlijcken verstandenissen ende ic nv die ghedachte ghelijc den vader ende dat verstandenisse den sone inder zielen see as te wetene datmen dat beelde der heylegher dryheyt inder zielen neemt in desen dry crachten nader substancien des beeldes mer sunderlinghe machmen mercken ghelijcheyt des heels in desen iij crachten na haer volmaectheyt dat is alsoe sij in haren eeweghen wercken staen sonderlinghe wederboecht op haers selfs persoen dies crachte sij sijn want dat vaderlijcke verstannisse is altoes sprekende hem seluen na alheyt syns met eenen woerde dat daeromme als ic eer seyde die sone gods heet omdat ghewoert is ouermits dat natuerlijcke werc der verstandegher naturen gods ende dat woert is altoes ghesproken ende die godtelijcke wille is altoes willende ende minnende ende oec behaghende hem seluen die vader inden sone ende die sone inden vader ende claer die onderlinge minne wtghegaen is van hen beyden in haren onderlinghen onderminnenne als wt eenen beghinne ende in een anderheyt staet vanden sone ende vanden vadere daer is sij die heyleghe vgeest een inder naturen ende een ander inden persoene alsoe ic seyde vanden sone alse dan die dry ouerste crachten in haren wercken sijn soe is die ghedachte ghelijck den vader want dan es sij ghelijck als een sprekende verstannisse voertbringhende dat in haer verborghen was sonderlinghe dat beelde haers selfs persoens ende dat ghesprokene verstannisse dat tehants ghewoert es daer dat sprekende verstannisse oft die ghedachte haers selfs persoen mede sprect ende insiet ende kent als in sijnen maecten beelde can sijt volmaectelijck ghewoerden dat es ghelijck den woerde ende den sone gods ende die wille daer dat sprekende verstannisse sijns selfs persoen oft yet anders dat ghewoerdet heeft mede mint die es ghelijc den heyleghen geeste maer dit ghescapen beelde es in dien onghelijck sijnen exemplaer der heylegher dryheyt dat ghescapene woert niet wederboecht en is in sijnen oerspronck met kennisse ende minnen ghelijc den woerde gods ende dat es omdat niet an is die leuende substancie der zielen want waert die substancie der zielen soe waert eewich als die ziele es ende soe waere die ziele altoes werckelijck sprekelijck ende kennende voerwoerpelijck haer seluen in haren woerde nv en sprect die ziele haer seluen niet altoes werckelijck noch en kent voerworpelijck ende daerom sijn alle der zielen woerde toeuallich ende alsoe eest oec vander minnen maer dat woert gods en is gode niet toeuallich want die simpelheyt gods en gedoecht gheenen toeual ende die volmaectheyt der naturen gods en heues niet de doene ende daerom eest al god dat in gode is ende die eeneghe sympele onghedeylijcke natuere gods ende alsoe is dat ghesprokene woert gods ende die ghegeeste minnen een derd natuere metten vader ende een andere persone inden onderscheyde der anderheyt hierom meynde ic hier tevoeren metten sprekenden godlijcken verstannissen in gode dat ic inder zielen meyne metter ghedachte mer dit wert ghedachte ghenoemt dat sprekende verstannisse alsoe alst voertbringhende is verstandeghe beelde der dinghen diet eens ghesproken ende verstaen heeft ende weder dinct te hersprekene nv en is in gode geen weder dincken maer een eewich verstandich spreken sonder onderlaet een eewich woert ende daerom en noemt men noch en set ic niet ghedachte in gode maer een sprekende verstannisse nv merct dan mijn ziele hoe dat die vader vriendelijct ende trect die hem minnende ziele nader ghedachten te sijnre eenvuldeghe eenicheyt in tween manyeren die vader trect die ziele eerstweruen ende voer alle ander trecke metten gheloeue want nummermeer en worde die ziele ghetrocken vanden sone noch vanden heyleghen geest sij en gheloefde dat een sone ende een heyleghe geest ware ende daerom sprect die sone int euangelie nyemant en comt te mij ten sij datten die vader trecke die mij ghesonden ende met desen trecke wert die ziele ghetrocken met eenen eenuuldeghen ghesichte tot haren beginne daer sij wt gheuloeten es inder verscapentheyt ende tot haren eynde daer sij toe weder keerende is inden begheerene haerder salicheyt daer sij van naturen toegheneycht is ghelijck dat sij oec in allen haren wercken ten eersten vallende is metter meyninghen op dat wterste eynde haers wercs ende hieromme geeft die sone desen treck des gheloefs den vader omdat hij een beghin is sijns ende aller creatueren symon sprac hij tot sinte peeter int euangelie bariona dats sone der duyuen dat is der simpelheyt vleesch noch bloet en hebben dij dit ghereueleert dat ic cristus ben des leuende gods sone maer mijn vader die in den hemel is ende hieromme al is die vader als ic hiervoere seyde haden verstandeghen begrijpe alre ontoeganckelijcs ende onkenlijcst den minsche in desen leuene hij is naden eenuuldeghen eersten ghesichte des gheloefs alre toeganckelijcst ende kenlijcst ghelijck dat in allen wercken ende ondersuecke der zielen terste eynde teerst vonden ende bekent is ende beseten naden eenuuldeghen ghesichte der meyninghen maer na den redelijcken ondersuecke ende na den verstandeghen begripelijcken ghemercke sijn alle die voergaende dingen die ten eynde leyden teerst bekent ende beuonden ende ouermits dat voergaende eenvuldich ghesichte des gheloefs soe comt die minsche totten verstandeghen begrijpe godtelijcker ende eewegher dinghen in godformeghen beelden ende ghelijckenissen ende daerom sprect ysayas ten sij dat gij gheloeft ghij en selt niet verstaen die ander trec des vaders is die leste tree der heylegher dryheyt claren kennisse der godtelijcker waerheyt want al es die siele suetelijck ghetrocken ouermits die heytte des heylichs geests in menichfuldeghen ghemercke der goetheyt gods ende dies ghelijcke vanden sone sij en laet haer daermede niet ghenoeghen maer sij roept met innegher begeerten toent mij den vader en het is mijn ghenoech ende al sprect die sone tot haer en kendy mij noch niet die mij siet hij siet den vader si antwoert den sone ende seet ghi sijt selue wederkeerende tot uwen vader met allen creatueren alsoe sij in v als in die eengheborene conste ende wijsheyt des vaders een godtelijck leuen sijn als te uwen beghinne daer ouermits dat eeweghe spreken des vaders verstandenissen sonder onderlaet wtulietende sijt ende altoes inblijuende sijt ende altoes ghevloeten sijt met al dien dat in v leeft want segt dat ghij sijt inden vader ende die vader in v daerom toent mij den vader ende het is mij ghenoch in hem wil ic rusten als int beghin ende donthout mijnre ghescapentheyt ende int eynde mijnre salicheyt dan leert die wijsheyt des vaders der zielen hoe sij ten ghesichte des vaders gheraken mach ende sprect salich sijnse die reyn van herten sijn want sij selen gode sien die mij mint sprect hij sal mijn sermoen houden ende die vader sallen minnen ende wij sullen tot hem comen ende een woeninghe met hem maken want ic ben inden vader ende die vader in in deser redenen wort die ziele gheleert te reynighen ende te puergeren haer herte gode te siene den vader dien sij begeert te siene ende daeromme verstaet sij metter herten haer verstandeghe gedachten die die oeghe der zielen es daer sij den vader mede sien mach niet in sijnen bloeten godtelijcken wesene in desen leuene maer in eenen godliken vaderformeghen beelde voerstaende der ghedachten onbegripelijckerwijs soe ydelt dan die ziele haer ghedachte van allen verstanclelijcken beelden die sij begripelijckerwijs gheorbaert heeft in den treeke des soens ende des heylichs geest ende als sij al gheydelt is see es sij reyne worden ten vader te siene ende dan ghelijckerwijs dat die nature gheen ydelheyt en ghedoecht in materelijcken dinghen alsoe ghedoecht oec die vader gheen ydelheyt inder ghedachten die gheydelt ende ghereynicht is om hem te siene want salich sprect die waerheyt sijn die reyne van herten want sij selen gode sien maer dit onderscheet is tusschen materelijcke ende geestelijcke ydelheyt dat materelijcke ydelheyt trect ende geestelijcke ydelheyt wort ghetrocken want alle die gauen gods trecken ende verheffen den menschen tot eenen godtelijcken leuen ende te lijcker ghelijcheyt alsoe vele als hij hem gheydelen can van sonden ends van onghelijcheyden ende hierom tract die vader die ydele ghedachte bouen alle begripelijcke beelden ende toent haerre reynre eenvuldegher oeghen dat eenvuldeghe onbegripelijck beeldena sijns godtelijck wesens als beghin ende oerspronck sijnde alles dat beghin ende oerspronck heeft in tijt ende in eewicheyt ende als salich eynde alles dat salich begheert te sijne ouermits desen voerworp vriendelijct de vader die ziele met soe minlijcken omhelsenea met soe inneghen vrede dat sij spreect totten vader het is goed hier te sijn laet ons hier maken onse woeninghe die mij v sone gheloeft heeft ende sij roept met alle haeren crachten ende sprect comt ghij alle die erbeyt ende verladen sijt met oefeninghen ende met goeden wercken die vader sal v vermaken met sijnen sueten vrede in eenre rustelijcker saleger ghebruyckelijcker ledicheyt al uwer menichfuldegher wercken want in dien eenvuldeghen ghesichte daer die siele bloeter opender ghedachten aensiet dat eenuuldeghe onbegripelijcke beelde des vaderlijcken wesens onbegrijpelijckerwijs haer voerstaende daer gheuoelt sij alsoe smakelijcken ruste ende vrede ende ouermits dat ghesichte wertse in haer seluen soe ghesaet dat sij bouen al dat ghesichte begheert te oeffenen ende daer ghestadelijck te woenene ende dat sij haer pijnt te vliene ende te scouwene al dat haer dit eenvuldich ghesichte benemen mochte oft haer daer in hinderen ende sprect metten prophete segghende dit is mijn ruste inder eewicheyt hier sal ic woenen want ic hebse vercoren ende ouermits langhe inwoeninghe deser rusten wert die ziele alsoe ghewesent ende soe ghehebbelijckt in desen ghesichte dat sij ouermits dit gesichte in al haren werckene van buyten oft van binnen ende in allen toevallegher menichfuldicheyt woenende blijft metten vader in haer woeninghe hare eenvuldegher ghedachten ende sprect mijn stadt dats mijn woeninghe is ghemaect in vrede ende mijn wandelinghe in syon dat es in dien eenvuldeghen ghesichte des vaderlijcken wesens ende dese ruste noch desen vrede en mach haer niet benomen worden ende daerom en mach sij niet onsaet worden alsoe langhe als haer dit ghesichte noch benomen noch gheen wert maer ouermits die passie ends ongheordeneerde gheneychtheyt der zinlijcheyt wert haer eenvuldeghe oeghe dicwil verdonckert ende daerom wert sij dicwil ontsaet ende in eenen minsche seldenre ende min dam in eenen anderen nadat hij sijne sinlijcheyt meer bedwonghen ende verwonnen heeft ende salich is hij die alsoe al sijn passie verwonnen heeft ende onder sijn voeten ghetorden dat sijn eenvuldeghe oeghe nummermeer verdonckert en wort dat hij ontsaet wort hij en behoude ghestadeghen vrede inder rustelijcker woeninghen sijnre ghedachten dat ghij niet en sijt mijn erme alleyndeghe ziele dese treck des vaders maect vele ledegaerde die alle wtwendeghe wercken laten omdat sij ouermits dit eenvuldich ghesichte die rustelijcke woeninghe metten vader in vreden besitten willen onghehindert mer sien wel toe dat sij hen seluen niet en sueken dat sij niet meet an minnen smaeck des vreden dan die medewoeninghe des vaders daerom waert sekerder dat hem die minsche alsoe hebbelijckte ende alsoe wesende in desen ghezichte met eenpaerlijcker oefeninghen dat hij in allen orbaerlijcken werken sijn rustelijcke woeninghe ouermite dat eenvuldich ghesichte behouden ende besitten mochte ende toegaen ende afgaen als hij woude onghehindert siet aldus vriemdelijckt ende trect die heyleghe dryheyt haer beelde dat sij in die ziele ghescapen heeft die vaderdie ghedachte oft dat sprekende werckende verstandenisse die sone dat moeghelijck verstannisse alsoe alst is ende ghesproken mach sijn ende die heyleghe geest den wille in desen iijc crachten alsoe sij in haeren wercken noch sijn bestaet sonderlijnge dat beelde al noemtment die crachte sonder werck als die substancie des beelts nv willick v wisen mijn erme ziele hoe ghij gheraken mocht ten montcussene gods dat die hoechste vrucht is des leuens want al dat ic v hiervoer gheseet hebbe dat an is al maer een ondervriendelijcken gods ende der zielen in beelden ende in ghelijckenissen na wijse des kennissen datmen in desen leuen heinen mach vander watheyt gods dat is daermen mede verstaet wat god es maer dat montcussen gods ende der zielen gheschiet inder volmaectheyt des kennisse wat god niet en is ende dat is een volmaecte onkennisse gods daermen aldus toe comt ic seyde hiervoer datmen van der watheyt gods iij manieren van kennissen heeft twee in desen leuene ende een inden eeweghen leuen van dena tweeen heb ic hiervoer ghesproken na den vermoeghen mijns cleyns begrijpens ende dat derde sijn wij ontbeydende na dit leuen als dan die godminnende ziele die bouenal gode begeert te siene in sijnen bloeten gloriosen wesene ende met innegher begheerten sonder onderlaet roept met sint philipse der wijsheyt gods toent ons den vader ende het is ons genoech ende met den prophete inden souter here thoent ons v aenschijn ende wij selen salich sijn al waert haer voergheleet dat eenvuldeghe beelde des vaderlijcs wesens daer sij ouermits dat eenvuldeghe ghesichte hare ghedachten een rustelijcke woeninghe made besit als hiervoer gheseet hebbe nochtan als sij ghewaer wort dat al haer kennisse ende al haer sien maer in beelden en bestaet ende in ghelijckenisse ende sij gode maer en kint aen sijn cleeder niet in sijn aenschijn want sij wel proeuet dat god niet en is al dat verstannisse oft ghedachte ghebeelden can soe bloet sij haer verstandeghe oeghe van allen beelden vanden nedersten lijfelijcken beelden totten ouersten godtelijcken beelden ende en wilt behouden noch beelde der goetheyt noch der wijsheyt noch der dryheyt noch der eenheyt noch der godheyt noch des eenuuldichs wesens want sij prueft wel dat haer alle dese beelden hoe hoeghe sij schijnen gode niet en toenen als hij in sijns selfsheyt es maer na wise ende mate haers verstants ende begrijps hierom clymse met hare ghedachten in een donckere onghebeeltheyt daer staetse in eenen volmaecten kennisse gods tusschen ij tafelen dats tusschen ij kennissen der watheyt gods ende verhonghert der nederster tafelen daermen god alleen kent ende mint in ghescapenen beelden dier en lust haer niet ende die ouerste tafele daermen gode kent ende mint in sijnen bloeten gloriosen wesene die en mach haer niet worden alsoe langhe als sij in desen leuen is ende minsche is want sij heeft verstaen wter scrifturen dat woert dat god sprak tot moyses en sal gheen minsche sien ende leuen ende dat sint pauwels sprect noah oeghe en sach noch oere en hoerde noch niet en quaemt in sminschen herte dat god bereet heeft denghenen die hem minnen ende noch wij sien nv in eenen spiegel mer dan selen wij hem sien van aenschijn te aenschijn ende dat sint ian sprect wij sijn nv kinder gods maer noch en eest niet openbaer wat wij sijn selen want wij selen hem sien alsoe hij es ende hiermede prueft sij wel dat haer dat gloriose kennisse gods in desen leuen niet warden en mach god en wout doen van myrakelen ende dat haer verstandeghe oeghe teerst glorioes moet worden ouermits dat licht der glorien als die propheet sprac inden souter here in dijnen lichte selen wij sien dat licht dats inden lichte der glorien daer onse verstandenisse mede glorificeert sal sijn ende verheuen ende verhebbelijckt te eenen godformeghen kennissen soe sullen wij sien dat gloriose licht dijns godlijcs wesens hierom maect die ziele haer woeninghe in die onghebeelde deemsterheyt haere ghedachten voer die onuermyddelde onbekende yeghenwoerdicheyt der glorioser godheyt want daer schijnt dat gloriose licht sonder alder beelden inder demsterheyt maer die sterheyt en cans begrijpen ghelijck dat sint sprect ende dat es omdat die en is dan sal sij dat licht begripen in den lichte ende die ziele sal dan verheuen worden ter hoegher tafelen daermen gode eten ende drincken dats kennen ende minnen sal in sijnen bloeten ende gloriosen wesene eest dat sij haer woeninghe ghestadelijck besitten wilt inder deemsterheyt onder die hoeghe tafels met eenen lancmoedeghen verlanghene ghelijc dan dat die ziele tevoeren haer woeninghe ghemaect hadde metten vader in die eenuuldeghe ghedachte in die yeghenwoerdicheyt des vaderlijcs wesens ende sij die woeninghe in haren werckene ende menichfuldicheyt dicwile visiteerde ende versochte met eenen eenvuldeghen ghesichte ende die bouen allen onlede bestaet in rusten ende in vreden alsoe maect sij nv haer woeninghe in die demstere nyetheyt haerre ghedachten onder die hoeghe tafele voer die onbekende yeghenwoerdicheyt haers liefs maer al heeft sij daer haer woeninghe ghemaect sij an is om niettemyn sorchertich haren lieue te behaghene ende te vriendelijckene in alrewijs dat hiervoer gheseet hebbe ende licht meer maer doer alle onlede versuecht sij dicwile haer woeninghe met eenen eenuuldeghen ouerganghe hare ghedachten bouen alle beelden ende ghelijckenissen ende bouen alle ghenaempheyden gods ende na alle onlede keert sij daer weder gheheelijc rustende in vreden ende in die ledeghe demster nietheyt als in haer eyghen woeninghe niet datsij daer te male ledich is maer sij heeft daer een ledeghe onledicheyt dat es minlijck verlanghen te sien dat gloriose aenschijn haers liefs ende te sittene ter hoegher tafelen daer haer lief voer haer dienen sal valsoe hij gheloeft heeft in sijn heyleghe euangelie daer hij selue spise ende dranc sijn sal ende al dat die gloriose hongher ende dorst begheeren sal moeghen dit verlanghen heeft in hem iij dinghen dat een is een verdriet alles dat beneden deser demsterheyt es want daer en vint si gode niet dan in beelden ende in ghelijckenissen dien sij begeent te sienen in sijns selfheyt ende daerom heeft sij oec een minlijck verdriet vander demsterheyt daer sij in woenen moet totdat god hem seluen vertoenen wilt want sij weet wel dat tghebrec aen haer sijde is want god is in hem seluen een glorioes licht ende in hem an is gheen duysterheyt sprect sint ian ende daerom es god kenlijcker in hem seluen allen verstandeghen creaturen dan eeneghe creaturen mer daeromme en kennen sijs allen niet want haer verstandeghe oeghe en is daertoe niet hebbelijck ouermits haer natuerlijck licht oft sij en is daertoe in hen allen niet ghehebbelijct ouermits dat licht der glorien ghelijck dat die zonne in haer seluen sienlijcker is dan eeneghe creaturen want sij es een fonteyne alles sinlijcs lichts nochtan en connense alle lijffelijcke oeghen niet aenghesien ouermits haer crancheyt ende onhebbelijcheyt hierom heeft dan die ziele een verdriet hare demsterheyt dat sij wel merct dat sij ghesaect is wt hare onhebbelijcheyt ende onvolmaectheyt hierwt moechdij prueuen dat sij dolen die in deser demsterheyt soe zeer glorieren dat hen dunct dat sij temale ghegod sijn ende gheens kinnisse te doen en hebben noch en begheeren die sone gods die niet lieghen en mach sprect tot sijnen vader dat es seet hij leuen dat sij dij kinnen een ghewarich god ende dien du ghesonden hebt ihesum cristum bestaet eewich leuen in eene gloriose kennisse gods hoe vermoeghen dan dieghene die niet alleen dane wt gracie ende wt caritate maer oec natuerlijck gheneycht sijn eewelijc salich te sijne ende eewich leuen te besitten glorieren in deser demsterheyt die een puer onkennisse gods is ende een nyetheyt der ghedachten want alle demsterheyt is een nyetheyt wat blijdscappen sprac thobyas mach hem sijn die in duysternissen is ende gheen licht en heeft hoe mach tegader staen dat licht te minnen ende in duysternissen glorieren hoe mach yemant gode minnen ende eeneghe creature ende glorieren in onkennissen dies dat hij mint als minne altoes begheert te kennen dat sij mint ende sij sonder kennisse dolen mach ghelijc den blynden want in demsterheyden wandelt sprect cristus en weet niet werwaert hij gaet hierom eest te vreesene dat sij meer glorieren in hem seluen dam in gode dat hem v dat sij bouen alle creaturen gheclommen sijn ende te soe grooter volmaectheyt comen sijn dat nochtan mer een puer onghebeeltheyt der ghedachten en is want die wijse minnende ziele die daerom haer woeninghe ghemaect heuet in demster nyetheyt haere ghedachten omdat haer te cleyne ende tonghelijck dunct der waerheyt dat sij van gode verstaen can in beelden ende in ghelijckenissen ende daerom lieuer heeft bouen alle beelden te sijne si en glorieert niet omdat sij in die demsterheyt ghenaect is die sij wel weel dat niet en saect dan die crancheyt ende die onhebbelijcheyt haere verstandegher oeghen alsoe ic eer seyde maer sij glorieert in dien dat sij allen creaturen ontuloeghen ende onthoecht is ende in dien onuermyddelde gloriose yeghenwordicheyt haers liefs ghestaen is die haer demsterheyt beschijnt al en can haer demsterheyt sijn gloriose licht niet begripen hierom woent sij in die demsterheyt meer van verdriete ende van breken dan van ghenuechten ende van weelden want sij sittet tusschen ij tafelen hongherich ende dorstich als ick hiervoer seyde dit verdriet es een van dien dry dinghen die dat minlijcke verlanghen der zielen in hem beuaen heeft dat ander es een vlammende begeerte dat gloriose aenschijn gods tes siene ende dies te ghebruyckene in volre minnen die nummermeer volle ghenuechte hebben en mach alsoe langhe als sij niet volkennisse gods en heeft als die ziele in deser vieregher doergaender begheerten staet voer die onbekende nochtan onuermyddelde yeghenwoerdicheyt gods soe wert haer toeghesproken alsoe in iobs boec ghescreuen staet een verborghen woord ende haer oere ontfaet die aderen sijns ruynens dat sijn die heymelijcke inspiracien des toeghesprokens woerts dit verborghen woert is die sone ende dat eeweghe woert des vaders dat hij der zielen toesprect in die demster nietheyt hare ghedachten daer hij in woent metten sone ende metten heyleghen geest ghelijc dat die sone sprak selen tot onsen minnare comen ende een woeninghe met hem maken ende daer sprect die vader sijn eewege woert niet in beelden noch in ghelijckenissen die daer als verbannen sijn maer in sijnen gloriosen lichte sonder welc spreken die vader nyewerinc en is maer dit woert is der zielen verborghen want al licht dat licht der duysterheyt die demsterheyt en cans niet begrijpen van desen ghesprokenen woerde inder deemsterheyt der zielen sprect die wijse man aldus alle dinghen hielden een rustelijck oft stille swijghen ende die nacht in sijnen loep hadde die myddelwech doen quam dat almachteghe woert gods vanden coninclijcken stoele inder demsterheyt der ghedachte swijghen alle creaturen ende die demster nacht heeft daer sijnen loep dat is sijnen sbaet des leuens dat al een loep es inden myddelwech tusschen god ende creature tusschen die ouerste tafele ende die nederste alsoe ick gheseet hebbe daer comt dat almachteghe woert gods vanden coninclijcken stoele der vaderlijcker herten daert wt ghesproken ouermits dit ghesprocken woert ruynt die vader der zielen in haer oere dats in dat heymelijcke vernemen hare begheerten meneghe heymelijcke inspiracie daer hijse mede wacker hout dat sij niet en ontslape in dier demsterheyt ghelijck dat sulcke minschen nv doen die alsoe alle dinck doen swijghen in hare duysterheyt dat sij oec haer begheerte ende haer minne doen swijghen ende ontslapen in puer ledicheyt ende ghelijck dat haer ghedachte een duyster nietheyt worden is ouermits haer puer ydele ledicheyt alsoe worden sij een gheheele niet na alheyt hare crachten ouermits die puere gheheele ledicheyt haers selfs ende omdat sij selue een puer niet worden sijn soe dunct hen god oec een niet want god antwoert elcker creaturen na haer ontfanckelijcheyt ende daerom want sij een niet worden sijn soe antwoerde hen god als een niet ghelijck dat die verdemsterde ghedachte een nietheyt worden is ende daeromme gode ontfaet als een niet want dat licht schijnt in die duysterheyt ende die duysterheyt en cans begripen hierom heeten oec dese minschen gode een niet die inder waerheyt een godtelijc yet ende een al es ende vreese dat god denghenen die in deser nyetheyt steruen eewelijc een niet sal duncken ouermits eewich onkennisse gods maer die wijse ziele die haer demsterheyt ghemaect ende beseten heeft wt hoegher minnen haers liefs niet haers selfs als dese minschen doen sij en is niet temale ledich maer si oefent een minlijc verlanghen dat dese dry dinghen beuaen heeft in hem dat is een minlijc verdriet ende een invierighe begeerte ende een seker hope dat sij vercrijghen sal dat sij begeert ende desen hope vercrijcht sij wt dien heymelijcken ruynenne des woerts dat haer toeghesproken wort ende ghelijckerwijs dat een gheboren blint man die groote begheerte heeft te siene die groote wtwindeghe cierheyt der creaturen al dat men hem daeraf seat ontfaet hi metter begheerten sonder beelden ende ghelijckenissen want hi in hem niet ghebeelden en can dat hij noeyt in gheenre wijs en sach alsoe ontfaet die ziele die aderen des ruynens metten oeren hare begeerten sonder beelden ende ghelijckenissen want die ruyninghe inspireert haer die onbegripelijcke glorie gods in sinen wesene dier sij noeyt volmaect beelt en hadde noch hebben en wilt dan dat gloriose wesen gods in hem seluen alst haer god vertoenen wilt ende al swijghen alle creaturen in haer sij en swijghet niet maer sij nuynet weer met hare begeerten ende soe veal te vrijlijcker als haer teerst aenghesproken wort ende al is dit onderlinghe ruynen sonder woerde ende sonder beelde nochtans alsmen daeraf spreken wilt soe moet men daertoe woerde orberen die beelden inbringhen want men en can gheen woerde vinden die dat ruynen alsoe ontbeeldelijck bedieden connen als die ziele dat ontfaet met hare onghebeelder begheerten hierom ziele mijn opdat ic v een corte forme gheue des onderlincs ruynens soe moet ick orberen groue woerde dat is v soe verwecken mach tot dier hoegher begheerten dat ghij niet en ontslaept inder duysterheyt als ghij daer toe comen sijt dat inghesprokene woert gods ruynt der zielen ontbeeldelijck ende ontsprekelijck alsoft aldus sprake ben beghin ende eynde ws ende alre creaturen ic ben dat weselijck goet ende die volmaecte salicheyt die alle creaturen begheeren elc na haer nature ende na haer wijse ick ben vol onghemetender glorien ende rijcheyden die noeyt oeghe en sach noch oere en hoerdc noch in minschen herte en quam die ic altijt bereet hebbe denghenen die mij minneng die ic hem myldelijck deylen sal ende daer icse onsadelijck mede saden sal dan ruynt die ziele weder met haerder begheerten als oft sij aldus sprake salich sijn sij here die te uwer tafelen eten en drincken want sij kennen v claerlijck sij louen v blijdelijck sij dancken v grootelijck sij minnen v vierechleec ende sij bruyken ws in volre ghenuechten ic sitte onder v tafele int ghemul ende in demsterheyden ende ic en hebbe gheen licht ic hebbe dorst v claerlijck te bekennenne ende hongher volmaectelijck te minnene ende mij en wert niet dat ick begheere hebbe ic here gracie vonden in uwen oeghen als moyses v vrient sprac soe toent mij v aenschijn toent mij v glorie dan ruynt haer god weder ic sal v toenen alle ic sal va toenen mij seluen maer niet in desen staet des leuens daer ghij noch in sijt want mij en mach gheen minsche sien ende leuen na wijse dees leuens het en is niet goet nemen dat broot der kinder ende worpent den honden ghij sit noch onder mijn tafel ghelijck den honden v en hoert noch niet tetene van mijnre spijsen noch te drincken van mijnen drancke maer als v tijt veruult is see sal ic v opnemen ende setten v te mijnre tafelen ende sal v gheuen tetene ende te drinckene mij seluen in volre weelden ende in mijnen godtelijcken erm legghen als mijn gheminde bruyvt in eewegher rusten dan die ziele weder ende seet siet hier die deerne gods mij gheschie here na dijnre woerden wil leuen in hoeghen hope o here op v woert ghedinct ws woerts daer ghij mij hope in ghegheuen hebt ic wil gheerne onder v tafele ligghen als een hondeken met duldegher hopender begheerten ende nemen die cruymen die mij van uwer tafelen warden moeghen ende spreken met uwer bruyt inder cantiken sitte onder die scadue desgheens dien ic begheerde ende sijn vruchte is suete mijnre keelen ende want here alsoe v bruyt sprect uwe borsten beter sijn dan wijn ende badt riekende dan die alder beste salue dat es want v vriendelijck gheruynen ende die zeker hope daer ghij mij mede voet ende troest mij beter ende ghenoechelijcker is dan die wijn beeldelijcks bekennens ende mij riect ende smaect dan die edelste smaec die ic wt beeldelijcke kennisse hebben mochte soe wil ic gheerne al alsulcke kennisse ende smaec begheuen ende uwe borsten suyghen maer want ghij mij niet en wilt een claer sien ws glorioes aenschijns toene soe bid ick dat v bruyt badt doen sij sprac hij cusse mij metten cussene sijns monts want die borsten sijn beter dan wijn badt rieckende dan die alderbeste salue gheeft mij here een cussen want in demsterheyden machmen cussen al en can men daer niet ghesien dan biet haer ons here sijnen mont te cussene dat es sijn onuermyddelde onbekende ieghenwoerdicheyt te minnene ende sij laet alle begheerten ende ruynen varen ende neycht haren mont dat es haer bloote onghebeelde yeghenwoerdicheyt met eenen minlijcken insincken haers selfs in gode daer ondercussen hem god ende die minnende ziele want die ziele wert daer gode gheenicht sonder myddel in eenheyt der minnen ende wert god na alheyt der godheyt oft bat ghesproken ghegodt met alheyt der godheyt dit is goet te segghenne maer het is subtijl ende ghenuechghlijck te verstaen ende noch ghenoechghelijcker bouen verstaen te gheuoelene maer al gheuoeltmen bouen verstaen redene pijnt haer altoes te verstaen dat minne gheuoelt ende in sulcken minschen beuint redene die waerheyt ends in sulcken die onwaerheyt want redene mach dolen ende sonderlinghe in dien dinghen die bouen haer sijn maer die daertoe verlicht waer van gode hij soude die waerheyt beuinden sonder dolen dies ic niet en ben vreese in doch bidt voer mij ziele mijn ic zal v hieraf segghen dat ic versta weselijc sijn ende desen sine es sij een geestelijcke substancie sonder yet meer daertoe te verstane ende dit sijn sal sij behouden eewelijck onuerwandelt al vermochte die almachticheyt gods die ziele wel temale te nyete te bringhene oft in een ander creature te veranderene ghelijck dat inden sacramente des outaers die substancie des broots verwandelt wert inden lichaem ons heren nochtans en vermochte die almachticheyt gods niet te verwandelen die substancie der zielen in sijns selfs substancie want dat waer alsoe vele als eenen anderen god moeghen maken dies hij niet en vermach hierom en wane nyemant dat die ziele god werde na desen sijne hare substancien een ander sijn heeft die ziele ende dat is een werckelijck sijn dat bestaet inden volmaecten werckenne hare volmaecter crachten ende dit sijn is chierheyt ende volmaectheyt des eerst sijns want die ziele en es niet ghescepen te sijne alleen een ledeghe substancie sonder werc als een bloc mer omdat sij leuende wercken soude ende in desen sijne bestaet eyghelijckere der zielen edelheyt dan inden eersten sijne want na desen sijne is sij ghemaect na dat beelde der heylegher dryheyt alsoe ic hiervoer verclaert hebbe ende na desen sijne mach sij salich worden ende oec onsalich daerom sprect sint pauwels en heb ick gheen minne soe en ben ic niet ende sint ian sprect die niet en mint woent in die doot dat es die niet en es na den waerlijcken sijne sijnre zielen hij hij es als niet ende als een doode want na haren weseleken sijne alleene es sij alleene als een doot bloc die den lichaem alleene geeft bloet sijn sonder alle berueringhe ende na desen sijne sijn alle heyleghe ingelen ghenaemt alse na haer volmaectheyt elck na sijn eyghen werkelijcheyt dat wesen gods is beyde desen sijne in sinen eenuuldeghen godtelijcken sijne want sijn wesen es sijn wercken maer waer dat wesen gods alleen wesen als wesen sonder yet anders daertoe te verstane dat wesen gods en waer niet salich want wesen als wesen en kent en mint daer alle salicheyt in gheleghen is maer wesen als verstandeghe werckende nature kent hem seluen volmaectelijck ende is vader ende wesen als ghesproken voerworp der verstandegher nature is woert ende sone ende wesen als ghegheeste minne des vaders ende des soens onderlinghe is die heyleghe gheest ende al een eenuuldich wesen ende want dese dry dinghen in gode sijn moeten sal god salich sijn want hij en kent noch en mint hem seluen buyten hem seluen niet soe moechdij in eenen deele verstaen dat in gods dryheyt ende eenheyt van noode sijn moet sal hij salich sijn hierom dolen sij zeere die dat hoechste leuen op eertrijcke ende die hoechste salicheyt in hemelrijcke setten in eenre ledegher rusten sonder werck oft bouen werck dat sij die meeste heylicheyt ende die hoechste salicheyt setten in eenre ledegher rusten dat ghenoecht mij wel alsoe ic meyne maer dat gise setten bouen werck ende sonder werck dat en ghenoecht mij niet want werckeloese ledicheyt staet in eenen puren sijn der crachten dat sint pauwels ghelijckt eenen nyete ende sint ian der doot als ic eer seyde maer ic lye wel dat die volmaectheyt des werckelijc sijns der zielen bestaet in eender ledegher rusten want die meeste ruste ende die edelste ledicheyt die die ziele hebben mach in desen leuene ende inden eeweghen leuene die heeft sij in den volmaecten wercken hare volmaecter crachte vallende op ghenuechlijcke voerworpe ende dit merct inden sinlijcken crachten als die zinnen wel ghedisponeert sijn ende sij ghenoechlijcke voerworpe voer hebben gheleghet daerin al haer ruste dat sij wercken pleghen moeghen ende die ziele soude groote onruste hebben worde sij belet dier wercken te pleghene ende ledichlijcker sij die wercken dan sise laten soude want tdoen is haer natuerlijck ende dlaten comt haer van crancheyt der naturen in desen leuen die niet en vermach sonder onderlaet dier werken te pleghen omdat die instrumente moede werden van veelheyden hare wercken ende daerom eyscht nature een niet wercken der instrumente ende daer heeftmen ledicheyt ende ruste niet omdat es een niet wercken mer dat die nature ende die ziele inder naturen daerin ghenoechte nempt die tevoeren onghenoechte hadde inden vermoeyden erbeyde der instrumente al is dese ruste ende dese ghenuechte ende oec dese ledicheyt mynder ende onvolmaecter dan diemen hadde inden werckene inden beghinne des wercs als die crachte best ghedisponeert want en gheuoelde die ziele soe groote groote ruste noch ghenoechte in niet werckene als sij ghehadt heeft in werckene ende met meere onleden soude sij haer wercken dan laten dan doen als sij een ghenoechelijck rustelijc werck wrachte nochtans alle die rusten die die ziele heeft ende oec ghenoechten die sij heuet in niet wercken die heeft sij ouermits een werck want delecteren dat is ghenoechte nemen ende is een werc der begheerlijcker cracht alle dit selue moechdij mercken inden inwindeghen crachten der zielen want die ouerste crachten daer alle salicheyt ende heylicheyt principaelijck in bestaet als sij wel ghedisponeert sijn ende sij soe ghenoechelijcken voerworp voer hebben als god es beyde in desen leuenne ende inden eeweghen leuen so eest hen die meeste ruste die sij hebben mochten dat sij haer wercken plegen moeghen ende noeyt en hadde die ziele meerre ghenuechte oft ruste in desen crachte na haer uolmaecte niet wercken als sij heeft in haer volmaecte wercke ghehadt noch nummermeer en sal ende die wercke werct die ziele ledichlijcker ende met min onleden dan daer sise niet wercken en soude als sij volmaectelijck daertoe ghedisponeert ware ende dat sij die wercken sulc wijle onderlaet in desen leuene dat comt haer oft van crancheyden der sterffelijcker naturen oft van onvolcomenheden haers selfs aldus moechdi mercken dat ghewareghe ledeghe ruste niet en bestaet in eenen nietwerckene maer inden volmaecten werkelijcken sijne der zielen ende gherechte onledicheyt bestaat inder volmaectheyt des werkelijcs sijns want als crachtren niet volmaectelijck ghepisponeert en sijn te haren werken noch gheen ghenuechelijcke voerworpe voer en hebben soe werken sij met pijnen ende met erbeyde ende dat es gherechte onledicheyt ende al en can die ziele gheen volmaecte ruste noch ledicheyt haers werkeleecs sijns ghecrijghen in desen leuene het sal inden eeweghen leuen temael volmaect sijn ende daer sal sij saleghe ruste hebben in al haren wercken ende nummermeer sonder werc rusten noch ledich sijn want ghebruycken dat es die ouerste ende die indelijckste ruste ende es die ledicheyt die die ziele hebben mach es een werck der minnender cracht ende men neme ruste hoemen wille en heeft die ziele gheen gheuoelen noch vernemen diere rusten soe es sij haer als oft sij niet en ware ende heeft sij een vernemen dier rusten dat selue vernemen es een werck der kennender oft der minnender cracht hierom dunct mij dat dieghene die haer hoechste heylicheyt setten in can puer ledeghe ruste staende bij haer seluen in een puer niet wercken zeer dolen te haere eewegher scade want sij vernyeten haer werclijck sijn daer die volmaectheyt der zielen in bestaet beyde in heylicheyden ende in salicheyden ende setten haer heylicheyt ende haer salicheyt in een puer nyetheyt dat bat een onsalicheyt is nv seldij voert weten dat dat werckelijck sijn der zielen dat inden crachten bestaet in hem seluen onuolmaect es alsoe als die crachten in die substancie der zielen gheplant sijn want van hen seluen en hebben sij gheene wercken sij sijn materialijc ende formelijck met haren voerworpe sulcke met myddele als alle die crachten die beelde orbaren als sijn fantasie memorie redene ende verstandenisse sulcke sonder myddel als hoeren riecken smaken tasten ende die inwindeghe begheerlijcheyt beyde die ouerste ende die nederste dese crachten worden gheformt met haren voerworpen sonder myddel want die oere ontfaet in haer dat gheluyt dat sij hoert ende dat rieken den roecke sonder myddel ende alsoe dander sinne maer die begheerlijcke cracht omdat sij binnen es ende haer voerworp buyten soe en can sij niet geformt worden met haren voerworpe sonder myddel want die creature die buyten haer es en can in haer niet comen noch sij ten creatueren ende hierom als hare haer voerworp niet teghenwoerdich en is soe draecht sij haer ouer in haer voerworp alsoe als sij beelt is in haer fantasie oft memorie ende wert daer gheformt met haren voerworpe met myddele sijns beelts mer als haer die voerworp van buyten yeghenwoerdich is so laet sij dat inwindeghe beelde staen ende draecht haer seluen ende al dat inden minsche is ouer in haren yeghenwoerdeghen voerworp ende vereenicht haer seluen hare formen sonder myddel soe sij naest can ende dese gheformtheyt der crachte maect alsoe groote eenheyt der crachten ende haere voerworp dat ghelijc dat ziele ende lijf gheeenicht als materie ende forme eenen minsche maken alsoe worden oec een alse materie ende forme cracht ende voerworp ontfanckelijcheyt ende nature der materien dat is der crachte want elcke cracht wert gheformt na hare ontfanckelijcheyt ende na haer werckelijcheyt daer sij toe ghescapen is ende die werckelijcheyt brincse te wercke ouermits haer forms ghelijck dat die ziele den lichaem formt na sijn ontfanckelijcheyt ende te dien wercke daer hij toe ghemaect is ende bleue eeneghe cracht alsoe gheformt met eenen voerworpe sij mochte haer seluen eyghelijck namen na haer forme ende segghen ic ben dat dien na mijn gheformtheyt ende sij mochte wercken na eysche haere formen ende anders en conste sij niet ghewercken alse waer die lijflijcke oeghe gheformt met eenegher creaturen beelde alsoe dat dat beelde den spiegel der oeghen temael verbeelde die oeghe mocht spreken ic ben na mijn gheformtheyt dese creatuere daer ic mede verbeelt ben ende alsoe langhe als ick met haren beelde gheformt ben soe en can ic gheen ander creature ghesien ende als dat elcke cracht spreket dat mach die ziele spreken na haren werkeleken sijne dit heb v al maer gheseet om v claerlijck te toenene die eenheyt die die ziel heeft met gode ouermits minne die dat cussen is des monts dat meyne nu merct al es god der zielen innegher ende tegenwoerdegher met sijnen wesene alsoe hi onthout is alre creaturen dan sij haer seluen is alsoe ic hiervoer seyde biden beginne die yeghenwoerdicheyt gods es alleene na den weselijcken sine der zielen ende maect dat werckelijck sijn der zielen noch heylich noch salich want en is gheen voerworpelijcke yeghenwoerdicheyt die allene dit werckelijck sijn formeert als dan die verstandeghe cracht der zielen god kent in formen ende in ghelijckenissen soe dracht die minnende cracht ouer in gode alsoe sijne ghebeelt vint in die verstandeghe cracht ende met dien beelde wart gheformt ende mint gode in dien beelde ende na eysche des beels eest goetheyt eest wijsheyt eest wesen nochtan draecht sij haer eenuuldeghe rechte meyninghe doer alle beeldinghe dicwil in gode doer alle myddel maer als die ziele ouermits haer minnende cracht bouen alle beelden ende ghelijckenisse gheclommen is in die demster nyetheyt hare ghedachten daer es haer god voerworpelijck yeghenwoerdich na alheyt der godheyt sonder myddel ende want elcke cracht die eenuuldeghe substancie der zielen temael beuaen heeft als haer onthout ende onderstant ende die ziele haer werckelijck sijn heeft ende besit inden crachten daer sij made werckt met die crachte alleene soe wert daer die ziele ouermits minne gheenicht gode sonder myddel na den werckelijcke sijne dat sij besit in haer mynnende cracht ende wert gheformt met gode na alheyt der godheyt na ontfanckelijcheyt ende nature hare minnender cracht alse materie met hare eyghenre formen ende god ende die ziele worden een geest als ziele ende lijf een minsche na den werckelijcken zijne der minnender crachte dat verstaet altoes made ende dat een sijn gods ende der zielen es properlijck gheheeten een geest want god is een geest ende die ziele is een geest ende die eeninghe wert ouermits dwerc der minnen dat een geesten es ende dees een geest es god nader formen ende ziele nader materien maer want die forme dat sij forme es altoes edelre es dan die materie ende die materye haer volmaect sijn werckelijck heeft van hare formen ende alle die wercken ghewracht worden na eysche der forme daerom nemptmen dicwil dat een dat daer van beyden worden es na die forme ende hierom mach desen een geest heten god ende hij is oec god na sijn forme alsoe dat die ziele spreken mach ic ben god na alheyt der godheyt niet na den weselijcken sijne mijnre substancien die onwandelt blijft maer na die gheformtheyt mijns werckelijc sijns dat ic besitte in mijn minnende crachte uerwandelt ende hierom sprect sint pauwels subtijlijck ende behoedelijc die aen gode cleeft sprect hij es een geest dat aencleuen behout tweeheyt der substancien in gode ende inder zielen want gheen dinck en cleeft aen hem seluen ende die eenheyt des geest wert ouermits die gheformtheyt der zielen alsoe ic geseet hebbe ende al es die ziele nv alleene gheformt sonder myddel met gode na haer minnende cracht sij sal inden eeweghen leuen oec gheformt sijn sonder myddel haer verstandeghe cracht metter glorioser formen godtelijcs wesens alsoe ick hiervoer eens verclaerde ende dan sal sij god sijn na al haer werckende sijn hare verstandegher naturen ende ouermits die gloriose ouerste crachte sullen die sinlijcke crachte wtwindeghe ende inwindeghe ende al die lichame gheformt ende glorificeert worden van gode met myddel ende alsoe sal god na sint pauwels woert al in allen sijn maer al mach men segghen dat die ziele god es in diere meyninghen die ic v verclaert hebbe ende oec anders niet na mijnen duncken nochtan waert badt ghesproken die ziele is ghegodt want men seet niet dat die lichaem ziele es maer dat hij ghesielt es noch sint paulus en seet niet die aen gode cleeft die es god maer hij es een geest ende al es dese een geest god na sijnre formen ende werct na eysche sijnre formen die god es dat en is niet in alrewijs na naturen der formen maer na naturen der materien die die minnende cracht is want al is god almachtich alwetende ende dinck onthoudende daerom en wert die ziele alsulck niet want die minnende cracht en dient haer te sulcken werken niet maer sij dient haer te minnene ende dat is haer nature daer sij toe gescapen is ende daerom mint die ziele al dat haer forme dat is god ghemint wilt hebben ende te dien eynde daer hij ghemint wilt hebben dat is hij selue al mint oec god al dat hij mint onghemetelijck met onghemetenre minnen dat hij seluea is daer omme en mint die ziele niet onghemetelijck want sij en is niet gheformt met gode onghemetelijck maer na haer ontfanckelijcheyt die ghemeten is ende dese ontfanckelijcheyt der minnender cracht es ghemeten na grootheyt ende mate der caritaten daer sij mede ghedisponeert ende ghehebbelijct is gheformt te sijne met gode als met haren eyghenen voerworpe ende na dat caritate wast daerna wast haer ontfanckelijcheyt ende daerna wert sij edelijcker gheformt ende werct edelre wercke ende in desen is god ghelijck den lichte der zonnen dat die lucht formt in claerheyde sijns selfs hare ontfanckelijcheyt meer min sonder wassen oft wanen des lichs in hem seluen mer na meerdere oft minre puerheyt der lucht ende aldus sal inden eeweghen leuen die kennende cracht gheformt sijn metter godtelijcker formen godtelijcs wesens na haer natuere dat es te kennene verstandelijck ende na mate hare ontfanckelijcheyt die nv die minnende cracht maect ouermits formicheyt die sij allene buyten allen den anderen crachten hebben mach in desen leuene ende na dat haer ontfanclijcheyt wast daerna wast dontfanclijcheyt alder ander crachten ende na mate hare ontfanckelijcheyt in haerre glorificeertheyt daer na selen alle die ander crachten glorificeert werclen hierom set die wise ziele haer minnende cracht te wercke ende die minnende cracht beweghet voert alle die ander crachten te haren dienste opdat caritate alsoe wasse in haer diese ontfanckelijck ende hebbelijck maect te hare godformicheyt want ouermits caritate ende na mate hare caritaten haer oec een hebbelijck aenhanghende forme es diese ouernatuerlijck disponeert soe wert sij ghegodformicht ende soe besit sij altoes weselijc ende hebbelijck haer godtelijcke forme maer als die ziele gode kent ende mint voerworpelijck ende werckelijck in verstandelijcken beelden ende ghelijckenissen dan wert sij werckelijck gheformet met haren godformeghen voerworpe beyde nader kennender ende nader minnender cracht maer dit es met myddele ende niet na die alheyt gods want der alheyt gods en can sij gheen begripelijck oft verstandelijc beelde vinden noch ghemaken noch ontfaen in desen leuene maer sij wort gheformt oft metter goetheyt oft metter wijsheyt oft metten wesene gods na dat die formen sijn daer sij gode in kent ende mint alsoe ic hiervoer gheseet hebbe mer daer die ziele met eenuuldegher meyninghen doer alle beelden in gode ontsinct oft daer sij haer woeninghe ghemaect heeft bouen alle beelden ende ghelijckenissen vander nederster totter hoechster ghenaemtheyt gods in die onghenaemtheyt gods in die onghebeelde demster nietheyt haere ghedachten ende temale ongheoecht worden is daer mint sij gode sonder myddel in puren verstandeghen onkennisse want god is haer yeghenwoerdich voerworpelijck na alheyt sijn selfs sonder myddel ende daer wert sij werckelijc gheeent gheformt ghegod ende god sonder myddel naden werckelijcken sijne dat sij besit na alheyt hare substancien in haer minnende cracht daer werct die ghegodminnende cracht haer eyghen werc dat minne heet na heysche hare formen maer na mate hare gheformtheyt ende in dien wercke heeft sij ende besit sij een ledeghe ghenuechelijcke ruste als in haer eyghene ouernatuerlijcke ghegodde nature na die moeghelijcheyt des leuens daer gheschiet der zielen dat die bruyt gods van haer seluen sprect inder cantiken ick slape ende mijn herte waket dat is ic ben in eenen ledeghen nietwerckene na alheyt mijns werckelijc sijns sonder alleene na mijn minnende cracht die alleene waect in haren wercken die mijn herte is want ghelijckerwijs dat dat vleeschelijc herte alle den laden des lichaems haer leuen geeft ende haer forme alsoe geeft die minnende cracht allen den anderen crachten haer leuen ende formtse na die nature hare formen ende ghebiedt hen allen oft verbiet hen wercke na haren wine die sij selue es dit gheschiet bouen tijt ende bouen stadt want omdat die kennende cracht beelde ghewoene is ende sonder beelde niet verstaen en can in desen leuene als sij hoert noemen bouen oft alsulcke woerden die principalijck ende in ghemeynre redenen beteekenen sinlijcke dinghen diemen nochtans orberen meet in geestelijcker leeringhen om datmen daertoe gheen proper woerde en heeft soe maect die kennende cracht in haer een fantasie ende een beelde na dit beteekenen dier woerde dat sonderlinghe te verhoeden is in geestelijcke ende sonderlinghe in ouerverstandelijcke oefeninghen want clymmen bouen oft onder en desghelijck en es daer niet te verstane statlijck maer na oerdene der edelheyt alsmen oec noemt licht oft demsterheyt soe sal men wtsluyten fantasie sinlijcks lichs ende donckerheyt want men soude dicwile wanen voerhebben een godtelijck licht oft die ghewareghe demsterheyt der ghedachten die een puer onkennisse is diemen gheen van beyden beelden en mach bij hen seluen ende het soude sijn een sinlijcke fantasie des sinlijcs lichts oft der donckerheyt ouermits die eenvuldicheyt des beelts soe gheschiet dan dat godlike cussen gods ende der zielen sonder tijt ende stadt in die demstre ghebeeltheyt der ghedachten daer god der zielen yeghenwoerdich es beyde weselijck als haer natuerlijck onthout ende voerworpelijck als die sij bouen allen creaturen mint in haer seluen ende in hem seluen ende nyewerincs buyten haer noch buyten hem die hem daer ouerniits een godformeghe eeninghe ondercust hebben sonder tijt ende stadt siet ziele mijn nv heb is v gheseet ende ghescreuen hoe ghij v met gode hebben sult een minlijck ondersien een vriendelijck onderspreken een onderlinghe vriendelijcken ende een godlijcke ondercussen wildij dit metter gracien gods metten wercken volbrenghen soe moechdij behouden mij ende v ende en wildij dies niet doen soe verdoemt di mi ende v leest dan ende merct leeft ende werct siet yet ende niet vriendelijct ende sprect loeft ende ghebrect kint ende mint verlanct ende sijt blint rwnt ende kust werct ende rust god inne god nae der minnen ghebod dat v uerleene teenen eeweghen loene die vader die sone samen ende die heyleghe geeste amen