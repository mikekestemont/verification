v de prologe van vijfterhande of vijfterhanden bruederschaep prologus ic hebbe ghedacht inden name ons liefs heren ihesu cristi haddic volbracht een boekelkijn dat sal sijn fijn loepende ende wederloepende op vijf manieren van bruderleker minnen god die moet hen allen gratie gheuen diet te rechte selen versinnen nu willic ons ten eersten male hier beduden ende oec een onderscheydeghe materie gheuen waer op ende waer af dat elke maniere bi haer seluen spreken sal ya op dat wij namaels den sin yet te bat verstaen ochte begripen moechten soe sal deen maniere redene gheuen van eertsscher natuerleker bruederscap die vten vleessche gheboren es ende oec dander maniere hoe dat alle menschen moeten sijn een aenhanghelec lit der heylegher kerken ende kerstens gheloeues ya alle gheboren ende wedergheboren wt eenen gheeste gods want gheliker wijs dat alle menschen ende natuerlec stonden in onsen iersten vader adam ende oec gheliker wijs dat alle menscheleke natuere enechlec ende natuerlec r der erfsonden ouermids den eneghen yersten val adaems siet alsoe gheliker wijs moesten ende moeten alle menschen weder in contrariem sic op verstaen ende gheestelec herboren ende hermaect werden ouermids onsen eneghen here ihesum cristum want alle menschen die emmermeer salech selen sijn of werden die moeten toe gheuoecht ende verenecht werden ouermids onsen eneghen here ihesum cristum enen princepalen gheeste gods ende daer in dien eneghen gheeste gods soe ontfaen wij een ouernatuerleke bruederscap der caritaten die nu noch nemmermee en vergheet ende oec de derde maniere die sal spreken van gheesteleken afghesceydenen religiosen bruederen ende van gheesteleken susteren die in ordinen sijn gheset te leuene nader apostelen staet want op dat fundament soe sijn alle ordenen ghefundeert sonder allene de derde ordene wee wee hen ende oec eweghe maledicie die alsoe niet en leuen in ordenen ghelijc dat die apostelen voer gheleeft hebben want in ordenen soe sijn alle staten van heylecheyden besloten want si hebben in hem der apostelen staet dats aermoede ende oec der maechden staet dats reynecheyt ende der confessoren staet dats dat se dach ende nacht gods met ghehelre trouwen belien souden ende oec sijn se marteleren in den gheeste in dien dat se deruen haers willen ende oec hebbic namaels te verclaerne hoe ende in wat manieren dats eens monecs leuen ende eenre nonnen leuen maech gaen bouen clusenaren staet want een brueder of een gheesteleke suster die in ordenen can eendrechtech ende ghemeyn sijn ouermids caritate van buten ende van binnen soe dat hi hem sonder hindernesse ende sonder eneghe letsamheyt mach keren met eenen werkende leuene in een godscouwende leuen siet bouen dies te gheuoelene soe en settic en ghenen heylegheren staet die niet soe ghesolempniseert en es van der heylegher kerken in al eertrike ende oec die vierde maniere die sal noch hogher spreken vander hemelscher bruederscap die daer bouen sijn met ghemeynre enninghen ya alle met nauolgenden onderscheyde in eenen volmaecten state der glorien gods soe sijn daer alle heyleghen ghemeynlec onderwerpen ende onderdaen oetmoetlec onsen here ihesus criste ya ende alse wij dese voergheseyde dyn v ghe ende dat die dinghe die na volghen selen hebbe volbracht tot voer een onbegripeleke tseghenwoerdecheyt gods siet dan sal ic ons voert leren ten vijften male hoe ende in wat manieren dat wij alle selen sijn ende werden een enech sone gods van gratien ende van ghenaden in onsen here ihesus cristus ende dats die alre hoechste ouercomende bruederscap ya dat wij ihesus cristus in den gheeste enechlec god ende mensche leuen bouen beelden ende bouen alle werkeleke wisen van oeffeninghen want in die leuende gloriose eenvoldeghe binnenste ons heren ihesu cristi siet daerin soe sijn alle god minnende gheeste een enech een maer deser godleker ewegher ouernatuerleker gheboort ons heren ihesu cristi soe gheuoelt letter yemen in den gheeste ya nochtan soe sprac onse here selue in die euangelie datter vele es gheroepen ende letter vercoren mar van der ewegher godleker gheboort ons heren ihesu cristi hoe dat hi ons altoes in der enegher godheyt sonder onderlaet gheboren ende oec ewelech ghegeuen wert alle vren vten wesene des vaders dit gheet bouen al datmen spreken mach ya ende oec bouen alre heyleghen begrijp ende oec mede boue sic alle verstannesse der inghele want het es dat alre hoechste ende oec dat alre verborghenste dat enech mensche gheuoelen ocht ghesmaken mach dat es te scouwene in den gheeste die gloriose binneste sic eenvoldeghe binnenste ons heren ihesu cristi van aensichten te aensichten in den blooten eenvoldeghen spieghel der godheyt want dit es bat der ouerster inghele leuen dant es ennechs menschen leuen want tot deser hoechheyt soe coemt cume de cste mensche ya die nochtan goetwilleghe menschen sijn ende daeromme soe laet ic hier af de redene te desen male varen ende bliuen ende wil ons voert van der yersten grouere eertsscher natuerleker bruederscap leren ende bescriuen dyerste capitel want dit yerste voergaende poent van der grouere natuerlekere eertsscher mynne ende verkeerder ongheordender vleesscheleker liefden siet dit selen te rechts by na alle menschen wel verstaen ende begripen moghen ya sotte ende vroede ende oec alse wel selke quade menschen alse goede liede want of want hier maech elc sijn sin toe gheuen ende waer omme es dit datmen eertssche tijtleke dinghe alsoe wel ende alsoe claerlec versteet ya ende men van hemelschen ouernatuerleke dinghen daer alle onse salecheyt in gheleghen es by na alse r niets niet en weet seker dit comt altemale hier by omme dat der menschen herten hedendaechs ghemeynlec alsoe eertssche ende also wandelbaer ende alsoe onghestadech herwert derwert van gode sijn gheneyghet ende ghekeert ya tot yet dat creatuere deen aldus ende dander alsoe gheliker wijs dat salmon sprect soe eest altemale ydelheyt der ydelheyt ende oec ydelheyt datse driuen ende iaghen want en es te rechts by na en ghene ghewareghe godleke hemelsche trouwe te suekene noch te vindene in al eertrike ya noch onder gheestelec volc noch onder wertlec volc noch oec in en ghene creatuere van deser werelt ya noch in ordenen noch daer buten want in ordenen daert altemale heylech ende eendrechtech al vol caritaten ende hemelsscher godleker minnen soude sijn siet daer yest seker alre quaetste ende alre verkeerste worden in korten daghen ende ic bidde gode dat hi se sciere moet plaghen als hi oec sael ya om de siele te behoudene ende hier bi soe biddic ghenadechlec om die wrake gods want ic ben doch selue een leecbruederken in ordenen ende hier by soe beween ic dach ende nacht de groote onghemeynhet die in ordenen ghesciet ya met grooter droefheyt ende met in bitteren wee van herten soe draghic alre menschen sonden met compassien der ewegher caritaten in minen lichame verborghen ende hier omme soe weet ick wel dat ic niet onghenadechlec noech oec ongherechtelec bidden en mach yeghen dere gods want ic beghere dat die wrake gods allene ouer minen selues hals come ya op dat ic allene beteren ende ghenoech doen mochte voer alre menschen sonden want in ordenen daer duncket my rechts al vergalt ende al verloren ende ic hadde oec seker alsoe lief te wandelen onder dieue ende onder mordenaren ende met putierer ende oec met dullen wiuen te mids datic selue gheen sonde en dade met hen dan ic hadde te synen ofte wonen in menneghen ordene die ic weet ya ic seggu noch meer nu merct mi wel dat selue dat heden daghes goet onder tfolc scijnt ende oec dat ons gheorloeft es van buten te doene dits oec bi na verborghelec in der verkeerder meyninghen al quaet ya beyde onder gheestlec volc ende oec onder werelec volc soe duncket mi bi na al v verkeerde afdraghende vleesscheleke liefte ochte vremde eertssche ongheordeneerde bruedersscap ochte vleesscheleke auetrekende natuerleke minne ya dat elc vremt vrient in den anderen hem seluen suect ende yaecht sijns selfs eyghene ghelost ende sijn natuerlec ghewin siet dits die werelt no meer no min want dats al onghetrouwe vrientscap of oncuyssche natuerleke minne dat deen vrient den anderen geeft ende leent ende doet hem dit ochte dat allene omme dat hi hem weder doen sal dat selue alse ghelijc of yet beters ya ende al met alselkere natuerleker smekynghen soe hanghet bi na alte gadere rechts alse clessen dats heden daechs in eertrike es alte male eest geeft mi ic gheue di doet mi lieve ic doe v weder doedi mi goet ic doe v quaet dits ghemeynlec der werelt staet ya anders niet dan wissel om weder wissel ende aldus suect ende weder suect elc sijn eyghen gherief ende sijn ghewin hoe dat hi altoes dmeerre om dmendere mach vercrighen ya tgans ey om thoenren ey ya ende nochtan seldi weten dat dit es van der scoenster vrientscap dier men nu pleecht in eertrike want het es menegherande ingheborteghe natuerleke vrientscap die met natuerleker minnen bestaen mach ya in enen natuerleke lichte die nochtan in haer seluen niet dootsonde en es ya noch oec daghelecs ghebrec in dien dat se die mensche niet onordelec noech sic qualec en oeffende die vrientscap yeghen deere gods noch yeghen de ghebode der heylegher kerken want ghi selt dit prueuen ende merken dat natuerleke ingheborteghe vleesscheleke neyghinghe die blijft altoes in den mensche staende ya onghedoodt ende onverwonnen want wat dat ons eyghelec van aerde ende van natueren ingheboeren es ya dat ons de natuere na den nedersten dele ghegheuen heeft siet dese natuerleke ingheborteghe complexie ende sic mach de mensche niet verdriuen noch wt hem veriaghen ya hoe heylech van leuene dat een mensche sijn mochte inder tijt siet nochtan en mochte hi daeromme natuere alse natuere niet te meere te niete ghemaken met alre sijnre heylecheyt ya niet te meer danse een quaet mensche die der natueren volghet ende leeft recht als een onredeleke beeste te niete noch en mach noch en can ghemaken met al sijnre quaetheyt maer r men mach natuere ende oec al onordeleke neyghinghe der natueren ouermids de gratie gods wel bedwinghen ende castien maer niet te niete ghemaken want natuere die blijft altoes natuere datse es ya al waerse besloten in dusent mueren ende hier omme soe seggic noch als ic eer seyde ende sprac ya ende ic ons noch bat verclaren sal dat sempele natuerleke in ghebortegheghe sic minne of oec natuerleke neyghinghe die de mensche mach hebben tenen dinghe meer dan tenneghen anderen dinghe ya noch oec en gheen becoringhe hoe groot of hoe onmenschelec datse es ya in den vleessche of in den gheeste siet dit en mach nu noch nemmermeer dootsonde ghesijn ya alsoe langhe als de mensche van binnen ouermids de gratie gods yeghen dat dat sic dinck strijdt dat sijn siele ende sijn inwendeghe redelecheyt van gode trecken ende te neder draghen wilt ya tenneghen dinghe dat eertssche ocht creatuere es siet daer yeghen soe moet hem een yeghewelc mensche weren met crachte ende met machte ya ende oec met alledien dat hi gheleysten ende verleysten mach dat hi dien dinghe noch der becoringhe noch dier creatueren noch oec in ghenen vremden inualle en volghe ter sonden noch ter quaetheyt waer want onse here ihesus cristus die sprac selue dat dat rike gods doecht cracht dats te verstane dat wij ons seluen cracht ende ghewout selen doen yeghen alle quaetheyt te vliene ende soe soude wij de gratie gods ende ewech leuen behouden ya waer dat sake dat wij die quaetheyt der sonden wederstonden ende ons seluen dwonghen toten bloede toe gheliker wijs dat sente pauwels sprect ende leert dat es te verstane dat hen een goet mensche alsoe starc van binnen sal gheuoelen te gode waert dat hij seker lieuere ende oec eer soude ster sic steruen ya hundert dusentech doode eer hi hem enen corten oghenblijc sceyde vander edelre minnen ons lieuen heren ihesu cristi ya ende dan es de sonde yerst wederstaen ende verwonnen totten bloode toe als die minne gods in ons alsoe crachtech ende alsoe drechtech es dat een mensche om steruen noch om leuen nemmermeer sonde doen en wilt ya noch oec en gheen dinc dat yeghen dere gods gaen mochte wacharme ende waer sijn dese menschen ocht waer sal ic se moghen sueken ocht vinden ya die ghene de onsen here ihesus cristus alsoe starke v lec na gheuolcht sijn ende oec gode alsoe heellec ende alsoe edelec ghemint hebben datse alle vremde wtsijnneghe neychleke becoringhen ende oec alle vremt eyghen gherief te gronde bedwonghen hebben ya ende haer bloet ende haer vleesch met gherechter vriwillegher penitentien ter eren ende ten loue gods wederstaen hebben tot in die doot toe des crucen siet die mensche behaghen gode alle ya ouernatuerlec die den wille godes alsoe ghehoorsam ende gheuolchsam sijn ya dat se noch nu noch oec nemmermeer gode ontrouwe noch onrecht doen ende willen ya wat becoringhe oft wat tribulatien dat hen emmermeer toe comen mach want ic seggu seker dit voer waer soe wie of wat salegher menschen dat gheuoelleke enecheyt ende minne ende caritate te gode heeft siet die mensche es alsoe machtech ende alsoe gheweldech gods ende sijns selues dat hi in enen corten oghen blicke alle becoringhen ende oec alle sijn viande verwinnen ende te rugge setten mach waecharme seggic noch ende waer sijn dese menschen of waer sal ic al selke menschen moghen vinden die alle vremde becoringhen vrielec wtghewracht ende gheoeffent hebben in contrarien ieghen dnederste deel haerre sinleker ghelost ende oec den gheeste gods na gheuolcht sijn bouen natuere ende bouen alle inuallen van beelden in enecheyt ya seker der menschen es herde luttel in eertrike die met enen blooten eenvoldeghen inkeer toe gode alle beelden ende oec alle beeldeleke dinghe ouermids godleke minne wtwerken ende daer omme soe bliuen alle die menschen menechuoldech ende onghestedech ya herwert derwert gheneycht ende ghekeert elc na sinen eghenen sinne yet meer ende onvolmaectelekere te leuene dan hi doen soude ij capittel ende waeromme es dit mach men hier oec vraghen dat bi na alle menschen soe menechuoldech ende soe onghestedech sijn ende bliuen ya alsoe wel gheestelec volc heden daghes alse werelec volc het dunct mi bi na al eens trouwen dat comet hier bi want bi na al dats heden daghes in eertrike es dat wilt sijnen becoringhen ende sinen sotten inuallen vwert volghen ende ghenoech sijn ende wille vaste haer ghelost van binnen vwert wtwerken ende oec alsoe wtoeffenen elke becoringhe na des menschen eyghen ghe r rief ya ende emmer deen paertye van menschen aldus ende oec dandere paertye van menschen alsoe hoe dat elc sinen eyghenen loep ende syn eyghen goetduncken sijnre ghenuechten volbrenghen mach so hi alre meest mach ya ende ten eersten male soe willic spreken van grouen sinleken menschen hoe dat se haer quade ghelost groffelec wt oeffenen ouermids sondeleke stucken die quaet ende alte quaet in hen seluen sijn ende daer na sal ic spreken van den ghenen die gheesteleken scijn draghen hoe ende in wat manieren dat se oec haer losteghen becoringhen ende oec haer vremde inuallende valsche beelden wt oeffenen na haer gherief ya alsoe dat te rechts heden daghes binalecs niemen en can ghesmaken van sinen quaedsten daer hi meest toe gheneycht es na wise der natueren sijn alre beste maer sij maken van haeren quaedsten een noch vele quadere want soe een mensche wie dat hi es meer ende meer sijnen beesteleken leuene ende sijnre natuerlekere vleesscheleker complexien uwert volghet so hi in lanc soe meer quadere ende noch onmenschelekere quadere ende in lanc soe meer verkeerder wert ya na dat dat die quaetheyt groot es die de mensche werct ende oec na dat hi glorieert met gheloste in sijnre quaetheyt daer na es die sonde anxtelec ende quaet ende oec selen sij daer na ghewroken ende ghepineghet werden met ewegher helscher plaghen want sente augustinus die sprect dat alle weldaet sal gheloent werden ende oec alle quaetheyt ghewroken ende dit moet al ghescien na dwtwerken des menschen want gheliker wijs dat ic eer seyde ende noch voert seggen wille soe es dit de sin te merkene es dat sake dat wi ons te gode wert inwert wtwerken soe sij wij seker gods eyghen maer es dat sake dat hem een mensche na wise der quaeder werelt van binnen uwert wt werct ende wt oeffent gheliker wijs dat die verloren sone gods dede daer onse here ihesus cristus in deuangielie af sprac soe sij se wij seker sduuels eyghen want die ioncste verloerne sone die gods afginc ende trecte in een vremt lant die sone verteerde al sijn substantie dat was sijnre eyghene natuere ende oec alle dat hi hadde ya ligghende ende ruerende dat deel dat hi van gode sciet dat brachte hi scandelec ende oneerlec ouer met quaden wiuen ende met oncuysschen werken achaerme het es nu opten dach van heden menech v verloren sone ende oec meneghe verdoruene natuerleke dochter gods in eertrike ya die haer natuerlec deel dats beide haer siele ende oec haer lijf in menegher manieren alte scandelec verteren ende oec al toneerlec wtwerken ende wt oeffenen ieghen dere gods ende ieghen haer selfs salecheyt ende oec toe haerre ewegher verdomenessen soe werken se haer losteghe quade becoringhen wt ya emmer deen aldus ende dander alsoe elc na sijn gherief ende in sijn eyghen ya soese alremeest moghen hoe bi den vutkere des menschen alle ondoocht woert gheboeren ende van den seuen houet sonden daeraf een bewijsinghe iij capittel gheliker wijs dat ghi hier merken mocht aen dyerste paertye want een opdraghende werelec houerdech mensche van herten siet die menschen setten hem te male daer op hoe datse in alle manieren ouermids haer cierleke cledinghe voer gode der werelt ende den duuel van der hellen wijs eghen knechte dat se sijn ende oec hem seluen ende haeren ghelike behaghen moghen ende alsoe werkense hem wt tot in der hellen gront want een houerdech mensche die es voernemende in alre quaeetheyt die men ghedinken mach want wat dat hi doet of werct dat doet hi omme dere der werelt echter dandere paertye dat sijn die ghiereghe menschen want een op draghende houerdech mensche ende een gront ghierech mensche siet dese twe paertyen van menschen die sijn na eenen sinne alre ghelijcts ende oec mede alre onghelijcste want ghelikerwijs dat ic eer seyde dat die houerdeghe mensche qualec ende onordelec tsine verteert ende oec en wech gheeft om dere der werelt ya al tondoene siet alsoe en mach noch en vermach die vrecke in treckende ghiereghe mensche ende gheens dingghes ghelosen ya noch om gode noch oec om dere der werelt mar al dat die ghiereghe mensche verghieren ende vercrighen mach siet dat ontspaert ende onthoudt hi qualec ende onmeldelec yeghen dere gods ende oec yeghen caritate sijns euenkerstens ende oec alsoe wel yeghen sijns selfs eyghene noetorft want de ghiereghe mensche de en ghean te rechts hem seluen noch niemene en gheens goets niet mar hi ghiert vaste voert tot in de doot der hellen toe ya hoe dat hi den achtersten penninc van eertrike in de ghiereghe kiste sijnre verkeerder herten ghelocken mach ende r hier bi soe sprect sente pauwels dat ghierecheyt es wortele alre quaetheyt ende hier bi soe seggic dat die houerdeghe ende die ghiereghe mensche in desen poente sijn ghelijc want haerre een sic gheen en vermach emmer omme dere gods yet te gheuene mar bander sijde in desen poente soe sijnse contrarie ende onghelijc want de houerdeghe mensche die gheeft wel groote dinghe om der werelt prijs maer die vrecke intreckende ghiereghe mensche die en vermach emmer niets niet te gheuene om dere der werelt mar hi vermaecht wel tonhoudene yeghen dere gods ende oec yeghen alle scande der werelt echter wt desen tween tekenen dats wt deser houerdecheyt ende oec mede wt deser ghierecheyt soe porret altoes mede nidecheyt want een houerdech mensche die moet oec altoes mede nidech sijn ende dat es hier omme want hi en mach niet ghedoghen noch ghedraghen te sinen goede dat men eenen anderen daer hi bi es meer eeren soude doen dan hem ende oec een ghierech mensche die en mach nemmermeer sijn sonder niedecheyt ende dats hier omme want het gheet hem alte na ende oec snidet hem rechts een gat in sijn herte dat een ander mensche die bi hem wandelt meer tijtlecs goets heeft ocht vercrijcht of wint dan hi doet ya ende hier soe gheet de nideghe mensche beyde nacht ende dach hem seluen verterende ende veredt ende verbidt hem seluen met grooter bitterheyt van herten want den niedeghen menschen hem coemt emmer ennech dinc tonpoente soe van buten soe van binnen dat hem yeghen es ende sijnre natuere contrarie valt ende verknaecht ende versuert ende vergherrelt de nideghe mensche dicwile hem seluen alre meest van binnen ya alse niet vreken noch anden en dar of en mach die dinghe de hem dicwile contrarie vallen van buten nu echter ten vierden male wt deser verborghenre innidegher cracht soe ontsprinct dicwile haestech woedech onbedwonghen toren seker alse hi te werkewaert bracht soe eest al verloren want een haestech tornech mensche alse hem sijn herte op burst ende opwalt ya enech dinc te wrekene dat hem mesdaen es of dat hem tonpoente coemt ende ontsprinct want enen torneghen opdraghenden ouermoedeghen mensche dien en can niemen te rechts ghehelpen noch ghesaten want alle anderen quaden partye van menschen siet dese soudemen emmer yet moghen gheraden of ghespreken maer enen torne v ghen wrakeleken ouermoedeghen mensche dien en mach emmer niemen gheraden noch ghespreken ya die wile dat syn gramscap ende sijn stuermoedecheyt duert soe es hi onleerlec ende oec onhebbelec tallen goeden dinghenwaert maer een tornech mensche de es herde lichte bewecht ende bereet tot alre gheesteleker quaetheyt want een toernech mensche die en heeft in hem seluen te rechts niet te meer wederstaens noch bedwancs dan een verwoedt mensche die te male wt hem seluen es want eenen verwoedden mensche hem en ruect by wylen wat quaet hi doet ende alsoe en doet oec enen torneghen mensche want in sijnre gramscap soe soude hi bi wilen al auenturen ya watter na quame een tornech mensche die en soude niet sparen noch siele noch lijf ya al soude hi oec ewelec wanen bernen ende blaken inder hellen gront nochtan soude hijt al auentueren ya alle dat hi heeft liggende ende ruerende tot dies maels dat hi sinen grammen moet vercuelt ende wt ghewracht hadde na sijn quade ghereghe ghelost ende oec comic hier op die vijfte partye van menschen die oec hem seluen qualec ende onordelec wt oeffenen ende haer natuere te male wt werken yeghen dere gods ende oec yeghen haers selues salecheyt ya ende dicwile werkense oec yeghen haer natuerleke ghesonde dat sijn alle die ghene daer sente pauwels af sprect die alsoe gulsechlec ende alsoe onsoberlec leuen in spisen ende in dranke datse van haeren wlen bucke maken haeren god ende oec es desen menschen herde vele ende oec alte vele in eertrike die rechts alsoe gulsechlec ende alsoe onsoberlec leuen alse beesten want gulsecheyt ende onsoberheyt dese syn wel een bruetsele ende een voetsel alre quaetheyt want wie of wat menschen dat onsoberlec leeft na ghenuechte ende na ghelost sijns lichame die mensche es altoes traghe ende swaer ende oec onbereet tallen goeden dinghen waert die gode toebehoren souden want die ghene ende oec alle die ghene die haeren lichame ouertollechlec spisen ende voeden ya bouen mate ende bouen noet siet die sterken ende voeden haren alre quaetsten scadelecsten viant vander oncuysscheyt hoesi es menegherande ende gode ontfarmes sere vermennycht ouer alde werelt iiij capittel nv dan wt deser verladenre onsoberheyt soe moet oec emmer van noeden node na volghen ten sesten male een oncuyssche leuen want alle die gulsechlec ende onsoberlec leuen in spisen ende in drancke die s r oec alle gadere mede onkuysch ende onsuuer voer gode besmet maer nu es dese oncuyscheyt diemen heden daghes doet in der werelt soe menegherande verborghen dat quaet ende scandelec af te segghene ware ya die wise ende die maniere ende oec de waeromme ende de quade ongheordineerde meyninghe hoese haer vleesschelec saet ende haer natuerleke quade oncuyssche ghelost wt werken ende wt oeffenen want men vint vele menschen soe grof ende soe oncuysch van lichame dat hem te rechts niets niet en roect hoe noch in wat manieren datse haer vleesscheleke inghebortech lichamlec saet wtstorten moghen ya in dien datse vele smakes ende lichamlecs troests gheuoelen mochten in vleesscheleker ghelost ya selke menschen vintmen die storten haer lichamlec saet natuerlec ende nochtan doen se groote mordeghe dootsonde verborghelec ya wijf ende man in wetteghen bedde nochtan gheliker wijs dat ghi na maels horen selt ende oec selke andere liede alse onghehude knechte ende eenloeghe meyskene dese doen dobbele dootsonde die hem seluen vergaderen in den vleesche sonder die heyleghe kerke maer der derder menschen sonden die dobbeleren drieuoudegher wijs in meerre quaetheyt dat sijn of syn alle die ghene die in ouerspiele sitten ya ende scheden vander heylegher kerken dat dat de heyleghe kerke wel ende wettelec versaemt heuet maer die vierde partye die sondeghen noch vele swaerlekere ya dobbeleren der viervoudegher wijs dat sijn oec alle die ghene die met quader handelenghen ende met quader heymeleker nawandelinghen dicwile haer saet ende haer natuere ghelosen ende storten se wt yeghen natuere maer de vijfte partye die es alre quaetste ya ende sondeghen oec alre grouelecste in vleesscheleke oncuyscheyt dat sin alle die ghene die gherne oncuyscheyt doen souden bouen natuere dats meer dan natuere eyscht of vermach ende dit quade oncuysche verwillen metten wiue te sine siet dit heeft menneghen man beyde siele ende lijf ghecost nu merct ten yersten male die wise ende die maniere bi wat saken dat wijf ende man die in wetteleke huueleke sijn gheset groote groue dootsonde inden slaepbedde moghen doen dats hier omme princepalec es dat sake ongheordineerdelec ende de ghe v lost des vleesch in den vleessche dat sise minnen bouen god dat es dat sise nemen souden al wisten si wel dat dootsonde waere maer si moghen dat werc des vleeschs werken ter eren gods alst sinen tijt heeft dats hen gheorlooft mids dat sacrament dies huwelex als siet doen om vrucht der kyndere ten dienste gods ocht om die scoud te betalene die si mallec anderen sculdech sijn als enegh van beyden eyscht van lichamelec te vergaderen ocht om ouerspel te verhoedene als men der merkelec anxt voer heeft ende al es dit aldus nochtan duchtich dat qualec sonder daghelex ghebrec ghescien mach ende selden ghesciet doch hop ic dat cleyne es als die meyninghe al soe gheordineert wert als voer screuen es ende dat qualec sonder daghelex ghescien mach comt hier bi toe want haerre beyder verstannesse wert op dien poent die wile dat se dat werc werken ende daer onledych sijn so wert haerre beyder inwendeghe redeleke ghesichte soe neder ghedreghen ya ende soe verdonkert datse gode noch oec en ghene hemelsche dinghe op dien poent werkelec qualec of niet gheminnen en connen noch oec niet wel lichtelec minnen en moghen maer nochtan haerre beyder minne blijft hebbelec staende in den gheeste es dat sake dat se dwerc des vleesch in voer ende oec in na altoes meynen te doene ter eren ende ten loue gods soe dat die gheest douerhant behoude bouen tvleessche maer die allene haer ghenochte of ghenoechte daer inne soeken sonder dusdaneghe behoreleke redenen als voer gheruert sijn die doen altoes een daghelexsce sonde ten mensten dat ic daeromme segge want alsoe langhe als si soe staen dat sijs niet doen en souden waert dootsonde ochte waren si buten huweleke staet soe en eest maer daghelexsce sonde maer als si die ghenoechte minnen bouen gode dat es dat sise nemen souden al waert dootsonde ochte buten huweleke soe eest dootsonde want soe minnen sise bouen gode ende makender haeren afgod af nu merct voert dandere paertye van eenlopghen knechten ende van meyskenen die buten huweleke sijn gheseten diet oec herde vele es die met quader oncuyscheyt ommegaen want dese doen oec alle tweevoudeghe dobbel dootsonde gheliker wijs dat ic eer seyde ya ende oec vernuwense dicwile met haer quade ghelost met anderen wiuen of met anderen n personen ende dat verswaert de quaetheyt der sonde alte sere datse hier aen een creatuere haer r quade ghelost sueken ende daer weder te haens aen een ander creatuere ya ende seggen oec daer toe ende dit es noch tquaetste van allen dat hem vleesscheleke oncuysscheyt en gheen sonde en si ya dit segghen wel sommeghe manne die en gheen wiue en hebben ter wet ende oec segghent wel selke quade onscamele wiue die te rechts nyemene haers lichamen en weernen noch en ontsegghen soe sere heefse oncuysscheyt verblint ende ghescheynt maer die derde partye dese sondeghen noch vele swaerlekere dobbellerende in drien manieren ya ende oec in menegher wijs soe doen se groote dootsonden beyde heymelec ende oppenbaer ende dat sijn die ghene daer ic eer af sprac ende seyde die niet allene en leuen in oncuysscheyt maer sij doen oec ouerspel ya ende selke doen dobbel ouerspel acharme het es nu mennech ouerspel man ende oec mennech ouerspel wijf in eertrike want ic seggu seker voer waer dit es een iammerlec woort dat bi na al die werelt sit in ouerspele ya vleesschelec of gheestelec te merkene emmer deen aldus ende dander alsoe want in mennegher manieren mach men gheestelec ouerspel doen metter sielen want alle die ghene of alle die menschen ya wie se sijn die haer minne of haer herte of haren troest oech oec haer eyghene raste aen ennech dinc meer legghen dan aen gode te minnenne siet die menschen doen alle gheestelec ouerspel ende oec mede heymeleke inwendeleke oncuysscheyt maer een man die sijn eyghen ghetroude wijf heeft of oec een wijf alse ghelijc die haeren eyghenen ghetrouden man heeft ende dan oncuysscheyt driuen ende yaghen met anderen menschen of creatueren die sijn wel alte scanden ende oec allers lachters weert voer gode ende voer die werelt want wijf of man de duuel brencser aen die met ouerspele omme gaen ende dier nu vele es in eertrike want die ouerspel doen ende haer quade vule ghelost sueken in andere creatueren dese sondeghen alte swaerlec beyde in den liue ende oec inder sielen want die ouerspel doen die sondeghen rechts sonder noet yeghen alle wet die voer of na ye waert gheset nu merct want si sundeghen yeghen alre yerste wet die god selue sonder middel maecte ende vergadderde in dat eertssche paradijs want god selue en gaf adame maer een wijf nochtan was adaem soe sterc van natueren dat hi meer daen neghenhondert iaer leefde v ya nochtan waest sijnre complexien ende sijnre natueren ghenoech met enen wiue te be sic ghedoene ende oec en gaf god vrou yeuen mar enen man ten anderen male sundeghen se oec yeghen de wet der natueren die ouerspel doen met vremden personen want de groote heyde meester aristotiles sprect als dies ghelike dat hem die man van rechte wel mach laten ghepaeyt met enen wiue ende dat es oec seker waer want het wilt ende verwilt selc man hebben seuen wiue ende nochtan soe heeft hier de hellecht te vele aen ene maer leyder het en doet anders niet dan haer quade ongheordineerde ghelost of een corte oncuyssche welheyt des vleessches ya daer se nochtan ewelec ende emmermeer omme verdoemt ende verloren selen bliuen die ouerspel doen want si sijn sduuels eyghen want die werken sduuels raet ende sduuels consent echter den derden male in moyses wet soe heeft god in de x ghebode doen scriuen ende gheset datmen die ghene te hans dooden ende steyne sic moeste die ouerspel daden ya ende dits nu ons een teken datse gheestelec van binnen doot ende ghestoruen sijn aen der sielen te hans voer doghen gods ya alle die ghene die ouerspel doen want alle die ghene die ouerspel doen die draghen den steen eenre quader conscientien ende der ewegher helscher wraken in haer herte ende in haer ziele besloten ya den welken steen die swaerre ende ondragheleke es voer doghen gods dan al eertrike want alle de pine van eertrike de en mach niet gheliken yeghen den worm eenr quader conscien voer een dootsonde ewelec ende emmermeer in der hellen gront bernen sal nu echter ten vierden male soe hebbe wij noch mennech nuwe verbot yeghen oncuysscheyt ende oec yeghen ouerspel na kerstelekere wet der heylegher kerken ya ouermids dat heyleghe sacrament des bants ende des huwelekes dat man ende wijf te samen deen den anderen soe vaste in wettegher trouwen der heylegher kerken ende oec in spriesters hant van gods weghen gheloeft of ghelooft ende ghewillecoert hebben op deweghe maledictie tontfane dat nochtan mennech wijf ende mennech man qualec ende scandelec hout omme trent haere ghebuere mar ghelooft si god in sijn eweghe rike het es daer toe comen dat oncuysscheyt ende ouerspel alsoe ghemeyne es woerden onder t tfolc ya dat noch oncuysscheyt noch ouerspel en gheen van bey r den noch sic saen noch sonde noch scande en sal heten maer de quaetheyt der sonden ende oec de wrake der hellen dit blijft nochtan ewelec want de scaemde die es bi na te male ewech want tfolc en scaemt hem heden daghes noch voer gode noch voer de werelt want die wiue de sijn alsoe dorper worden ende alsoe bout ende alsoe coene ende alsoe stout ten mannen waert datse hem rechts luttel of niets niet en scamen want sij gaen den mannen alte na ende tonen hem oec alte scone ghelaet ende oec lonense ende gheuen hem seluen goeden coep ende daer omme soe bieden hem die manne oec lettel goeds maer de manne die en scamen hem oec temale niets niet datse in ouerspele ende in hoerdomme sitten met anderen quaden vulen oncuysschen wiuen maer het dunct hem lof ende ere in sduuels er datse houden een amie of twe bouen haer ghetroude wiue nu laet den mannen haer quade oncuyssche ghelost driuen met anderen wiuen ende oec den wiuen met anderen mannen want ic gheloue hen deweghe helsche pine daer voer dier nemmermeer eynde en wert want sente augustinus die sprect dat alle quaetheyt sal ghewroken werden ende god sal die quaetheyt der sonden wreken ewelec ya op die ghene die niet betteren en willen noch en selen want die quaetheyt der sonden die behoort gode allene toe te wrekene want hi es douerste ya dalre ouerste rechtuerdecheyt die gheen sonde onghepijnt en sal laten noch oec gheen goed ongheloent nu soudic ons noch voert verdietschen ende verclaren van der viervoudegher dobbelerender ouernemeleker q sic quaetheyt ya wie ende welc die ghene sijn die daer alte swaerlec sondeghen met verborghenre oncuysscheyt ieghen natuere dat sijn alle die ghene sijnt wijf soe man die haer vleesschelec saet willens ende wetens of met eneghen voersetteghen ocsune verderuen of ghelosen of wtstorten met ennegher quader loestegher toedaet ya deene aldus ende oec dander alsoe datter nemmermeer natuerleke lichamleken vrucht af comen noch gheboren en mach werden siet die menschen doen alle groote moerdeghe dootsonden ya die haer natuere of haer saet met heter ghelost qualec wtsayen ende verderuen yeghe sic natuere acharme deser menschen es nochtan mennech ende een in eertrike die oncuysscheyt doen ya dicwile ende groffelec ieghen natuere want v ic vrese dat heden daghes meer menschen sijn in eertrike die haer quade ghelost wtwerken ieghen natuere onvruchtbaeregher wijs danse doen natuerlec want dats al ieghen natuer ghewracht nu merct nu of mi wel dat eens mans natuere ende eens wijfs natuere deen dander niet en gheraect alsoe als god natuerlec gheordineert heeft dat vleesschelec werc te volbringhen om menscheleke gheslecht te vermeerderen ten dienste gods maer anders dat alsoe datter nemmermeer lichamleke vruchte af comen en mach dat ghesciet als siet volbringhen in ennegher wijs alsoe dat haerre beyder natuere niet vergadert en wert noch vereneghet als daer toe behoert ende natuer eyscht maer ghi selt weten dat dese vleesscheleke oncuysscheyt ieghen natuere ghesciet in soe menegherande manieren dat quaet ende scadelec ende scandelec ende oec niet wel gheorlooft en es noch orbelec daer vele af te sprekene want dongheordineerste vleesscheleke wtwendeghe vleesscheleke toedaet daerse haer quade vule oncuyssche ghelost ieghen natuere met driuen ende haer saet verderuen in soe menecherande manieren siet dit en seggic niet gherne want dwerc ende toedaet die soude alte groffelec ende oec alte dorpelec luden in gheesteleker goetwillegher menschen oren ya nochtan houdict wel of duchte voer waer dats na gheestelec sic onder gheestelec volc alremeest ghesciet ende ghevalt dese oncuysscheyt ieghen natuere want met harder lichteleker toe daet soe verliesen selke gheesteleke menschen haer natuere dat se hen af ghaet of gheet ya eer sijs waert weten maer qualec maecht in ennegher manieren soe lichtelec ghescien buten slaeps het en sij emmer ten alre mensten dootsonde ya op datter die mensche in ennegher manieren ocsuyn af es in den werken met quaden onsuueren consente ya ende oec met inwendeghen onsuueren quaden ghepeyse van oncuysscher ghenuechten soe maech oec een mensche wel dootsonde doen omme dat selke mensche van binnen allene spelen gheloste ende met consent met oncuys creatuerleke inuallenden beelden nu willic v voert elettel verclaren ende seggen waeromme dat selke menschen ya willens ende wetens haer saet verderuen ieghen natuere ende wil ons oec een telken daer toe segghen soe ic alre suuerlecste vander quader ontameleker oeffeninghen daer menech mensche beyde man ende wijf ya gheestelec volc ende ander volc haer natuer qualec mede verderuen ende oec tot haerre ewegher verdo r menessen soe doen sijt want men vint wel selke manne ende oec wiue die in huwelec sitten die daer omme haer saet verderuen ende pinen hem noch meer te verderuene ya allene daer omme datse anxt hebben te seer verladen te werdene metten kinderen ya ende oec vintmen selke eenloghe ionghe meyskene of oude ende menneghe nonne in ordenen ende oec menneghe beghine buten ordenen ya ende oec daer toe mennech ander gheestelec wijf die allene om der scanden willen van der werelt haer saet ende haer natuere met quader heter ghelost verderuen ieghen natuere ende oec verliesen se dicwile haer reynecheyt ouermids heymeleke liefte ende nawandelen van mannen in mennegherande manieren soe verliesen se haer ioncvrouweleke reynecheyt ya dies die wiue dicwile nochtan selue niet en weten want de maeghdoem die es haerde schiere verloren ya sonder groffelec te mesdoene met mannen van buten na eyssche ende wise der natueren want ondertiden soe verliesen beyde wijf ende man haer vleesscheleke natuere met quader oncuysscher lostegher helsinghen ende oec ondertiden met cussene ende ondertiden met besittene ende oec ondertiden met onderlinghen gesichte der oghen want onse here ihesus sprect selue in deuangelie ende seeght die een wijf siet en se begheert die heeft thans oncuysscheyt ghedaen ende begaen in sijn herte ya ende noch hanteren man ende wijf mennech ander scandelec onsuuer teken dat alte male groue dootsonde es daer se oec haer natuere met losen ende verderuen haer saet ieghen natuere dat es dat die wiuen willecoren ende ghedoghen dat die mannen de hant in haeren boesem of onder haer cleyder ontameleken steken ya ende oec sijn die wiue in sduuels name alsoe cuene ende alsoe stout te selken mannenwert ouermids die quade oncuyssche liefde de se ten mannenwaert hebben siet dat se den mannen met haeren lichame laten doen wie ende wat ende hoe si selue willen ya alle die quaetheyt die men ieghen natuere ghemeynlec driuen maech behoudeleken dien dat de buc niet op en ga metten kinde omme die scande van der werelt te behoeden soe eest al goet ya hoe na of hoe bi dat hen de manne ghenaken tothaerre sic scamelecheyt toe nochtans ghedoghen sijt al op dat se in haer ere van buten moghen bliuen want dits die sake ende de waeromme allene om die ongheualleghe wtwendeghe ere te behoudene siet hier omme en laten gasthuys ende sustere ende nonnen ende beghinen ende oec andere eenloghe meyske v ne de mannen niet volcomelec met hem sijn ya omme dat se allene soe grooten anxt hebben datse kint draghen mochten ya nochtan doense anderssens dusent werf meerre sonde dat se haer natuere anderssens qualec loesen ende verderuen ieghen natuere hoe grooten sunde dat es sundeghen inden vleessche yeghen natuere ende redene waeromme v capitel nnde sic hier omme soe segghic dan v mannen ende v wiuen ya die nochtan reynecheyt ghelooft ende ghewillecoert hebt wildi emmer uwer wleesscheleker oncuysscher ghelost ende gheneychtheyt yeghen godes wet ghenoech doen ende volghen dat ghi dan toch lieuer dwerc der oncuysscheyt natuerlec ende volcomelec doet na v ghelost in sduuels ere maer en drijft v quade oncuysch ghelost yeghen natuere niet want het en es niet alsoe lasterlec met wat persone dat de sonde gheschien moechte natuerlec of waert oec met eenre nonnen ya of met suster of met moeder of metter nychten alse die quaetheyt quaet es die men heden daghes verborghelec ieghen natuere drijft nochtans met wat personen datmen oncuysscheyt doet buten huweleke soe doet men alletenen dootsonde ende verdientter met eweghe pine nu machmen voert vraghen wie ende waeromme dat de sonden die die sonden die ieghen natuere gheuallen of ghescien soe anxtleke quaet sijn trouwen daer sijn vele reden toe want dste redene es dit wie dat sijn saet sayt na dat ghi vore ghehoort hebben ieghen natuere daer en mach nemmermeer vrucht af gheboren werden ten anderen male sijnt oec wel de scandelecste sonden daer men af spreken mach ende oec ten derden male soe bliuense dicwile alsoe verholen ende verborghen datse selden claerlec oft wel ghebiech werden ende daer omme soe heten die sonde allene inder screftueren stomme sonden want beyde man ende wijf die scamen hem alselke sonden te biechtene ya meer dan enneghe andere sonden ende oec ten vierden male soe heeft god die stomme sonden meer ende swaerlekere ghwroken te rechts dan enneghe andere sonden want daer omme sijn verdronken ende versonken groote lantscape ende conincrike sodoma ende gomorra dat volc soe gheeseelde ende plaechde god al ghemeenlec deen met den anderen groot ende cleyne ende ionc ende out ya alsoe wel die onschuldeghe als die schuldeghe siet aldus en heeft god niet allene de oncuyssche sonden die ieghen natuere ghewroken op die wiue ende op die mannen diese selue ghed volbracht hadden maer oec alse wel op die onnosele ionghe kinderken r ne dies niet verdient en hadden ende oec dat noch doe in de wieghe laghen dat plaechde ende verderfde god deen metten anderen ende dat dede god onse here daeromme sprect sente augutinus opdat die ionghe kinderkenne oec namaels niet en beulect en worden metter seluere oncuysscher quaetheyt daer moeder ende vader met besmedt waeren want die sonden ieghen natuere die waren doe alsoe ghemeyne dat de mannen lieuere ende eer haer oncuyssche quade ghelost dreuen met mannen danse daden metten wiuen acharme ic vrese dat deser stommer sonden ieghen natuere op den dach van heden dusent werf meer gheschiet ende ghevalt verborghelec dan doe dede ende ic seggu oec seker voer waer al es dat sake datse haer quade oncuyssche ghelost diese verborghelec ieghen natueren driuen der werelt ende den priestere verberghen ende bedecken si en connense nochtan gode noch haerre eyghenre herten ende conscientien noch oec den duuel van der hellen niet verberghen noch bedecken ende al es oec dat sake dat god tehans die oncuysscheyt yeghen natuere niet en wrect aen den lichame daer vore sal hise namaels ewelec wreken ende plaghen ya beyde aen siele ende aen lijf met ewegher helscher plaghen hoe dat noch swaerder ende quader es in den vleesche sundeghen bouen natuer vj capitel nv hoert vander vijfter partyen van menschen die alte swaerlec ende alte groffelec sondeghen ouernemeleker wijs in vijf manieren dobbelerende bouen natuere ya ende nu moechdi oec vraghen oft ic selue waer ende recht segghe hoe dat een mensche soude vermoghen te sondeghenne bouen sin natuerleke maecht trouwen iaet herde wel want dit es dicwile ghesciet ende oec al noch soe ghesciedt alle daghe nu merct hier den sin ende die maniere hoe dat selke menschen sondeghen of willen sondeghen bouen haer natuer ende oec dicwile meer dan si vermoghen ya dat menneghe mensche cost beyde siele ende lijf ende dat es aldus te verstane want men vint menneghen menschen alse hi alle sijn leuedaghe een oncuyssch mensche van lichame gheweest heeft ya ende hi te rechts alle sijn ioecht ende sijn lichamleke crachte met quader oncuysscheyt van wiuen wtgheoeffent ende verteert heeft soe dat hi naden nedersten dele niet meer pleghen noch oec doen en can ya alsoet oec dicwile gheualt dat selken mannen v natuerlec outheyt beneemt ya ende oec selken ionghen mannen werdet benomen omme dies wille datse soe vele wiue hayn ende ghehantyert hebben in hare kinsheyt datse oec haer lede ende haer lijffelike crachte verliesen ya ende al eest dats haer lichamleke natuere niet meer en vermaech oncuysscheyt te pleghene siet nochtan bliuense oncuysch ende onsuuer inden wille van binnen ya in haer quade losteghe begheerte haers herten ende aldus sondeghen die menschen alle bouen haer beesteleke natuere in den gheeste ya omme datse gherne meer metter herten haerre quader oncuysscher ghelost pleghen souden ende en vermoghens nochtan metten liue noch oec inden bloede noch oec inden vleessche niet van buten volbringhen uan traecheyden hoe grooten sunde dat es ende hoe men traecheyt bekennen mach bi xij teken vij capitel nv voert wt deser vermaledider oncuysscheyt soe ontsprinct of soe volghet na de seuende princepale maniere van dootsonden ya daermen alle sonden ende oec alle quaetheyt in besluten ende oec in bevaen mach gheestelec te verstane dats in verladenre traecheyt ten dienste gods nu prueft dan hier ende merct wie ende wat dat yegheleke sondeleke quade traecheyt in haer seluen es ende dat mach een yeghewelc mensche hier bekinnen ouermids xij na volghende tekene dierste teken ende oec beghinsel van alre sondeleker quaetheyt dat es dit wie of wat menschen dat gode niet en mynt bouen alle dinc die in hemelrike of in eertrike sijn om hem seluen siet die menschen sijn altoes trach ende sware ya wat datse anders doen of werken mochten want god om hem seluen ghemint te sine dat werc moet staen ende verghaen bouen alle dinghe die in hemelrike ende in eertrike sijn dander teken es wie dat niet vaste en heeft ghegrepen in sijn herte willech te houdene alle die wetteghe ghebode gods totter doot toe die mensche es oec altoes traghe ende swaer ya wat hi anders doet ende oec dat derde teken es dit wie dat sinen lichame met herder penitentien niet en sleet noch en castijt na dat die heyleghe kerke ghebiedt ende verbiedt die mensche es oec altoes traghe ende swaer onbereet te kerstene gheloeue wert tfierde teken dats dit wie dat die passie ende de verd r ons heren ihesu cristi in sijn herte niet en dreghet tot eenre eweghe ghedenkenessen gods wat hi doet hets al al verloeren ten eweghen leuene ten en es hi niet verkoren tvijfte teken der traecheyt moechdi echter horen wie dat sijnen euen kersten ende oec alle menschen te gode niet en mint hets al anders traecheyt wat dat hi beghint tseste teken daer alle sondeleke traecheyt in gheleghen es moechdi hier echter merken wie dat deere gods niet en suect in allen sinen werken dien menschen en sal god met sijnre gratien niet ghesterken tseuende teken es dit wie of wat menschen die sijn werke of sijn doen groot acht siet die mensche es altoes traechlec bedacht dachtende teken der traecheyt volghet hier na wie sijne werke groot acht of van hem seluen yet houdt die mensche es altoes te godewaert traghe ende cout dneghenste es dit wie of wat menschen die gode met herten ende met inwendighen sijnnen wt alle sijnen crachten niet en can gheuen lof noch eere siet die mensche vertraecht in lanc soe meere tiende teken daer alle gheesteleke heyleghe snelheyt met belet wert dats echter dit wie of wat menschen die sijns ey sic selfs eyghene ere suect ocht oec eyghenen weder loen van gode begheert siet die mensche die en es niet of met gode noch lief noch weert dat elfte teken der traecheyt willic v noch bescriuen alle die ghene die in berispene van dootsonden bliuen die en moghen toe gode eneghene ghewareghe trouwe noch inwendighe vriheyt vercrighen nu dan dat twelefste teken daer men alle sondeleke verladene traecheyt in besluut dats dit wie dat gode ende der heyleghen kerken ende oec sijnre eyghenre conscientien van binnen niet ghenoch en doet wat hi anders van buten ende van binnen werct hets al onspoet want wats anders sonde ochte verladene traecheyt dan dat ons enech vremt dinc of oec enech wandelbareghe creature te neder dreghet tot eertsscher minnen vander minnen godes dats al gadder valsche verkeerde eertssche natuerleke ongheordineerde ghebruederscap ende oec susterscap dat onse herte of onse inwendighe memorileke ghedinkenesse yet van gode scheyden ofte ontvrien wilt ya ende hieromme soe steyt ons wel in contrarien alle datte scuwene ende te vliene beyden van buten ende van binnen dat ons van gode verren ende vervremden mochte v eest dat wi willen sijn ende werden titel midden in zin van gheesteleker minnen die schuldech sijn te hebben alle kerstenen menschen want si als lede in enen gheesteleken lichaem staen ende leuen biden gheeste gods overmids dit ander princepale poent een ghewarech inwendech gheestelec anhanghelec ouernatuerlec let der heylegher kerken ende so moeten wi oec herde wel voer sien ende merken die wise ende die maniere hoe dat wij hier to comen ende gheraken seelen dat wij werden een seker ontwiuelachtet gheestelec let der heylegher kerken ya in caritaten ende in minnen ghewortelt ende gheboren te sijn ende oec in ouernatuerleker gratien ende met ouernatuerleker gratien soe moet onse siele gheestelec van binnen op ghespijst ende ghevoedt werden met hemelscher onvergancleker spisen die ewech blijft want dit waert sprac onse lieue here ihese cristus selue toten duuel doe hi veertech daghe ende veertech nachte gheuast hadde doe seyde hi totten quaden gheest dat die mensche niet alleen en leeft bi den broden mar oec van allen den gheesteleken waerden die daer comen vlietende of ghesproken werden vanden monde gods dats eens goets menschen gheesteleke spise in der sielen want gheliker wijs dat onse butenste mensche wert onthouden met liefleker spisen die wij eten ende ontfaen siet alsoe wert onse binneste redeleke siele onthouden ouermids gheesteleke verborghene ouernatuerleke hemelssche inwendighe spise der gratien ende der ghenaden gods van bouen want ghi selt hier weten dat god alle sijn gheesteleke inwendighe verborghene lede die ghehoorsam sijn der heylegher kerken ende oec alle goede wetteghe menschen spijst ende voedt met hemelscher ouernatuerleker gratien ende oec met onbegripeleker godleker glorien die hi selue es maer dit en meyn ic niet allene dat wij selen sijn totter doot toe ghehoorsam wtwendighe lijfleke lede der heylegher kerken maer wij moeten noch meer na volghende ghehoorsam inwendighe lede der enegher heylegher kerken ons heren ihesu cristi sijn inden gheeste van binnen want daer soe gheleghet onse gheesteleke welvaert aen ende oec onse eweghe salecheyt der zielen dat wi met verbre inwendigher gheesteleker spisen gheuoedt ende doeruoedt ende ghesterct woerden ouermids sen eneghen behoudere der wer r ihesum cristum maer deser gheesteleker ouernatuerleker hemelscher spisen ons heren ihesu cristi en mach anders niemant gheuoelen noch ghesmaken hyen sij tyerst gheleydet van den gheeste gods ya doer alle mennechuoldycheyt deser werelt ende hijr omme soe seggic v noch ya eenwerf ende oec anderwerf ende derdewerf es dat sake dat wij gheleydt ende inwendechlec ghetrect selen werden vanden gheeste gods of oec ouermids de gratie godes siet soe moete wij alle vremde eertssche vergancleke dinghe terugge setten ende moeten van bynnen ouermids godleke minne ende verlichte begheerte trecken ter eenvoldigher hemelscher woestinen wert ya ghelikerwijs dat deuangelie tuucht dat onse here ihesus cristus selue gheleydet wert van den gheeste gods ende oec gheleydt woude sijn ende werden in een wtwendighe woestine ya op dat hi becoert worde van den duuel soe heeft ons cristus hier met een wtwendech teken ghegheuen ende ghelaten ya op dat wij oec alsoe van binnen na doen ende volghen selen gheliker wijs dat ons here ihesus van buten exempel ende teken ghelaten heeft siet alsoe moete wi oec van noede noede van binnen na doen want alle menschen die gode ouernatuerlec behaghen willen die moeten van binnen emmer yet vlien inwert ter eenuoldegher woestinen der gratien godes wert ende oec alle goet willighe menschen die gods ende sijnre heyleghen gratien ghesmaken selen die moeten dicwile gheswaerlec ghequelt ende becoert werden ya in menechgherande manieren werden die vriende gods swaerlec ende onmenschelec ghetempteert nu vander werelt of werlt ende oec ten anderen male verborghelec van den duuel vter hellen ende ten derden male soe werden sommeghe menschen alre swaerlecste becoert ende ghetempteert van haers selues eyghen vleesche maer mennechvoldighe wtsinneghe menschen die altoes twevoldech bliuen hem seluen meynende in al haeren goeden werken siet die menschen en moghen nemmermeer ghereckelec niets niet te gronde becoert werden ya ende noch ten derden male soe vindic een herde grote menechvoldeghe andere quade groue scare van mensche die te male niets niet becoert en werden ende dat comt hier bi want sij werken ende oeffenen haer quade loesteghen becoringhe te hastelec wt ende volghen des sduuels rade vander hellen wies eyghen knecht dat sij sin soe doense alrande quatheyt dies hen lost eerse becoert werden maer een mensche v die hem van buten ende oec meer van binnen stijf heeft gheset te gode wert op gherecht yeghen becoringhe te wederstane soe dat hi omme steruen noch omme leuen nv noch nemmermeer sonde doen en wilt siet die mensche heeft seker voer waer de gratie godes met eenen voersmaken gods vonden in sijnre zeilen sic want dits een seker fundament ende oec een ghewarech beghinsel van aller inwendigher gheesteleker hemelscher spisen dats dat een mensche vrilec ende willechlec laet ter eren ende ten loue godes dat hi nemmermeer sonde doen en wilt ende dan es die mensche yerst een ghewarech let ende oec een ghetrouwe knecht gods ende der heyleghen kerken worden ya alse hi ganselec sonder enneghen twiuel hoept ende gheloeft ende betrout dat hem god doer sijn grondelose ontfarmhertycheyt alle sine sonden te vergheefs verlaten ende vergheuen heeft hoe dat es een suuer ende een onverbeelde conscientie ende hoe hoghe dat die goede coc daer in stont te gode ix capitel acharme ende nv vresic bander sijde dat mennech verdoruen doodt let in der wtwendigher heylegher kerken gheet ende steet ende wandelt die niets niet ghespiist noch gheuoedt en werden met inwendigher gheesteleker leuender spisen der gratien gods want dat ende dit sijn alle verstoruene doode inwendighe lede der heylegher kerken ya gheestelec te merkene die met eenre quader conscientien in berispene van dootsonden leuen want al datmen op een quade onsuuere conscientie fundeert daer de gheesteleke vrucht al verloren want een quade onreyne berespte conscientie van dootsonden die en mach niet ghespijst noch gheuoedt werden met hemelschen onvergancleke brode maer alle die ghene die natuerleke gratie met ouernatuerleker gratien ouermids minne ende begheerte te gode connen doerscouwen ende doersien ya met verlichter godleker redenen van bouen siet die mensche sijn ende werden altoes ghespijst ende gheuoedt met verborghenen inwendighen hemelschen brode want in een pure ne conscientie te gode wert opgherecht die ontladen ende oec ontcommert can sijn van allen eertsschen dinghen ya altoes als die mensche selue wilt ende hi hem van binnen eenvoldel ende oec enechlec toe gode gh siet daer in alselken preciosen r guldenen vat soe rast god in ons ya met alle sinre heylegher onbegripeleker drieheyt sijnre gratien ende oec sijnre glorie gods want in een pure suuere ontbeelde conscientie daer en gheen vremtbeelde in comen en mach noch en can anders dan god allene ende eweghe dinghe siet in alselke mensche so maect god sijn raste ende sinen tabernakel ende oec sijne heyleghe inwoninghe gods in ons want de stat of de herberghe ende oec dat herte daer god in rasten ofte wonen wilt siet de gheesteleke inwendighe heylegher stat gods en moet niet allene puer ende suuer sijn sonder alle vlecke der sonden maer die verhauene eenvoldeghe stat gods daer god enechlec in rasten ende wonen wilt die stat moet oec mede enechlec afghescheyden ende aueghetrect sijn van allen hinderlike toevallenden beelden die yet middels maken mochten tusschen gode ende onse verlichte redene van bouen maer nu vindic wel seuenderande middel dat een goet mensche heeft af te legghene ende ouertelidene sic hem seluen ende alle ghescapene dinghe ya wille wi gode enechlec in den gheeste sueken ende weselec besitten na godleker eenvoldegher aert gods soe moete wij ons seluen ende alle menechvoldeghe ghescapene dinghe doer ende ouerliden ya in men dan in eenen corten oghenblicke ende dit vermach de mensche wel ouermids de minne gods ende oec ouermids de werde inwendeghe helpe ende die edele verdiente onses heren ihesu cristi want sente pauwels sprac dit waert ic vermach sprect hi aldinc in den ghenen de mij ghesterkende es of ghesterct heeft ende het es wel waer want een mensche de al alle ghescapene dinghe in enen besloeten eenvoldeghen verhauenen ghesichte te gode vrilec doet ende onversien conste ya sonder eneghen letsamheyt siet die mensche vermach alle dinc dies hen ter siele noet es want alselke mensche die sijn eenvoldeghe inwendeghe gheesteleke oghe bouen redene ende bouen alle wijse van oeffeninghe slaen can siet die mensche heeft hem seluen ende alle dinc verwonnen ende dar met soe volwint die mensche gode hemselue met alle sinen hemelschen gaven ya als hi niet meer te stridene noch te verwinnen en heeft want daer die mensche eenvoldech ende eenformech in eenen sempeleken weseleken ghebrukene met gode steet siet daer leeft die mensche in den gheeste god met gode bouen alle strijt maer ghi selt weten dat tot diere eenvoldegher v ouercomre hoecheyt gods de hundertdusenste goetwillighe mensche niet en coemt noch en gheraect want al es dat ic hier toe comen ben ende dat mij dit sonderlinghe ghegheuen es ouermids onsen eneghen heren ihesum cristum ya datic in enen sempelen blooten toe keer te gode alle meneghevoldighe dinghe can ouersien ende ouerliden nochtan es dit lettel ymene anders ghegheuen ende oec hebbict selue voermaels met groeten starken arbeyde vercreghen want een gheestelec mensche de alle vremt middel ende alle yeghenheyt ende oec alle verbeeldenghe met partyen ende met crachte verwinnen ende verdriuen wilt ya deen beelde wtwerken met den anderen siet daer behoeft grooten starken arbeyt toe ya al heeft die mensche nochtan de gratie ende de ghenade godes te helpen want men vint menneghen eweleken goetwilleghe mensche die soe sinlec ende soe menechuoldech ende oec soe onledech becommert blijft in sinen werken ende met sinen werken ya dat hi in alle sine leuedaghen een vremt hinderlec beelde niet te rechte wtwerken noch verdriuen en can ter eren gods gheliker dat hi van rechte soude ende dit coemt altemale hier bi om dat wij gode onse binnenste eenvoldeghe sempele oghe ons gheestes niet enechlec ontploken noch op ghedaen en hebben ya datter god met sijnre gratien ende met sijnre ewegher doerscinegher glorien sonder middel in lichten ende wederlichten mochte ende dit soude hi gherne doen ende oec alte gheerne voldoen waer dat sake dat god in ons vonde een ydele opene wide ontplokene afghescheydene stat die van allen vdem beelden ledech ende los stonde want anders soe en ghebrect ons niet van gode enechlec te scouwene dan dat wij niet en staen metten gheeste alle vren enechlec op een doer breken alre ghescapenheit of ghescapenheyt gods tot voer die eenvoldeghe onghescapenheyt gods gheliker w dat ic er seyde ende ic ons noch bat verclaren wil hoe dat een god scuwende mensche moet ouersien ende ouerliden seuenderande middel ya sal hi gode vinden in sijnre alre hoechste glorioste eyghenste stat van seuenderhande middel dat hinder maect tusschen god ende den menschen ende dat ouerliden moet salmen gode bewen x capitel nv dalre yerste ende tgroefste middel dat bi na alle menschen hebben af te legne ende te rugghe te settene d quaetheyt ende sonde ende oec al r onrechtecheyt ya alsoe verre als mensche yet gheprueuen ende ghemerken can dat hi in enegher voeghen soe van buten soe van binnen yeghen gode doet dat middel moet talre yerst wt ons ende af ghesett werden alsoe verre als in ons ennech berespen mach maken van dootsonden soe moete wij haten ende laten ende daer met so ontfaen wij die onverdienleke gratie godes ende werden oec daer toe ghevrijt vter hellen ende hier wt soe ontsprinct ons dat ander middel dat wij oec doer ende ouerliden selen dats te verstane dat wij ons te male van binnen suueren ende purgeren selen ya ouermids bloote ongheueynsde biechte soe selen wij altoes ghenoech doen gode ende der heylegher kerken ende oec onser eyghenre conscientien ende oec noch voert deypere sic inwert te siene soe ontsprinct ons hier wt dat derde middel dats dat wij ons hier met niet allene ghenueghen en selen laten dat wij ghevrijt sijn vter hellen noch oec mede dat wij in ons gheuoelen een puur conscientie mar wij selen ons ten derden male keren doer dat derde middel dats te verstane dat hem een eernstachtech gheestelec mensche beyde van buten ende van binnen met al dat hi gheleysten ende verleysten mach sal inwert ende inwert keren doer alle sinleke ghescapenheyt ende hier wt soe ontsprinct dat vierde middel want het en waer niet ghenoech dat een eernstachtech gheestelec mensche wt hem wrachte ende verdreue alle sinleke mennechuoldeghe beelden mar selen wij innech ende gheestelec werden met al onsen crachten gode ghe enecht sic soe moete wij oec doer ende ouerliden alle menechuoldighe gheesteleke verstandinghe inuallende beelden ya alse ingheleke gheeste ende redeleke verstandeghe creatueren soe dat in onse bloote verstandecheyt en gheen mennechuoldech beelde hem herbeelden noch inlichten en mach anders daen god alleyne met sijnre gratie ende met eweghen dinghen van bouen ende alsoe sal onse redeleke verstendecheyt verlicht ende verclaert werden ouermids een intreckende ghesichte der gratien ende der inmaninghen gods nu echter hier wt soe ontsprinct ons dat vijfte middel ende oec de v ontledinghe dats dat hem een innech gheestelec mensche niet ghenueghen noch volnueghen en sal laten met al sijnen doegden noch oec met al sijnen werken die hi emmermeer werken mach soe van buten soe van binnen dat selen wij al gader cleyne ende alse niets achten ya al dat wij in ons gheuoelen of verstaen connen want wij en selen noch v en moghen en gheen dinc groot achten noch weghen in onse herte anders dan gode allene ende eweghe dinghe die bouen ons sijn ende oec bouen creatueren alre begrijp ende hier met soe wert een innech gheestelec mensche bouen sine verlichte redene gheset in een godlec crighen in ontbliuen ende dat es wanneer dat een mensche hier toe coemt ende gheraect dat hi dit in hem gheuoelt dat hem alle dinghe tenghe ende te nauwe ende te cleyne sijn yet op te rastene sonder god allene ya ende ouermids dit godleke eweghe crighen in ontbliuen als ons dit in der begherten bouen alle begherten voergheet ende voerspeelt soe valt hiermet die mensche in een woedeghe minne de den menschen noch here noch dere noch oec nyegherincs buten gode rasten noch gheduren en laet mar altoes wilt hi vaste voert met enen eweghen hunghereghen doerste gods wt hem seluen crighen na die ontbegripeleke satheyt gods die allen ghescapenen gheesten voergheet ende onthoghende es in haren navolghenden crighen ende daer omme soe nemic hier dat seste middel ende oec die seuende maniere daermen alle ouerlidinghe princepalec in besluut ende oec alle navolghende heylecheyt in beueet ende dats te male hier in gheleghen gheliker wijs dat ic dicwile hebbe ghesproken dat wij in den gheeste al antwerde otfaende sic van gode gheeste met gheeste ons seluen ende oec alle ghescapene gratie godes na onsen begripen doersien ende ouerliden want daer met ende oec hier met soe lide wi alle ghescapen middel gods ouer daer wij ghedoechsamlec ende lidelec ontfaen dat gloriose inspreken ende oec die bloete eenuoldeghe ouerforminghe gods mar die ghene die dit eenuoldeghe weseleke inspreken gods bouen redene ende oec bouen alle werkeleke wisen van inwendigher oeffeninghen ontfaen ende verstaen selen siet die eenuoldeghe verhauene godscouwende mensche die moeten altemale van binnen gaen ende keren enen anderen voerborghenen hemeleken wech gods ya den welken gloriosen wech gods gheen mensche den anderen noch oec gheleren en mach noch en can maer een teken m ick er v af segghen daer god hem seluen in dwesen der verborghelec sprect ende ghebaert daer moeten alle dinc gheswighen want het gheb r ende verstomt ende valt daer al af daer god hem selue enechlec in dwesen der sielen sprect ende ghebaert siet daer verstommen alle sinne ende alle verstannessen die moeten daer wiken daer redene ende oec al ghescapene kinnessen ondergheet ende oec ende wert daer in der blooter eenuoldegher ouerghenomenheyt gods anders niet bekint noch verstaen dan allene god met gode te sine want de vader trect daer onsen gheest in enecheyt ende de eenboren sone godes ihesus cristus de verclaert onse verstannessen met sijnre ewegher godleker wijsheyt ende oec de heyleghe gheest dats die derde persone inder godheyt die gheeft ons daer sijn eweghe minne ende sijnen gheeste gheeft hi ons ya ende daer vertoent god alselken menschen behoeren alle oueruloedelec daer wij gode in den gheeste scouwen ende sien van aensichten te ansichten nu dan wie of wat menschen dat dese dinghe die ic te hans voer hebbe ghenoemt ganselec ende ghewaerlec in hem gheuoelt dierste es dat hi gode vrielec ende onghehindert na can volghen met sinen gheeste indie eenvoldeghe eneghe enecheyt godes dander teken es dit dat wij ouermiddes den eengheborene sone godes ihesus criste altoes in der navolghinghen die godleke eneghe enechheyt godes van nuwes vernuwen ende vereneghen selen ya altoes met nuwer aencleuender oeffeninghen van minnen ende oec met eweghen loue van begheerten soe selen wij altoes opstaen gherecht met enen navolghenden crighe voer die onbegripeleke drieheyt gods ende ten derden male soe sal ons die heyleghe gheest alsoe gheesten ende doer gheesten metten eweghen brande sijnre minnen dat wij oec selue metten heyleghen gheest altoes wt ende ouervloeyen selen ya met ghemeynre caritaten al hemelrike ende eertrike doer ende aldus sele wij iaghen ende draghen in ons een ghemeyne onderlinghe onst ende trouwe te gode met alle menschen ya alse wel met vrienden alse met vianden ende dits es ghewareghe ouernatuerleke ghebruederscap die noch nu noch nemmermeer en vergheet noch oec niets niet vergaen en mach dats dat wij minnen onsen viant ende begheren hem lieue te doene in al sijnre noet ghelijc onsen vrient ende oec waest ende eest al noch van deser caritaten daer sente pauwels af sprac die nemmer wt en valt noch vergaen en mach ya eest dat wi vrilec ende gheerne connen gheminnen onsen viant ende hem lieue ghedoen in alre noet ghelijc v onsen vrient soe es seker onse minne te male gheestelec ende oec ouernatuerlec ya es sake dat wij alre menschen salecheyt te gode begheren want een ghewarech gheestelec mensche die gheleydt ende ghetrocken es van den gheeste gods siet die mensche en mach seker nemmermeer in gheen dinc wreken noch anden ya wat dat men sijnen persoen mesdoet of oec mesdoen mach van gheesteleker bruederscap der ordenen ende vanden drien ghelooften xi capittel maer dit hoert sonderlinghe toe te gheuoelene gheliker wijs dat ghi voert horen selt ouermids dat derde princepale poent den ghenen die daer leuen willen in ordenen of oec in enegher manieren van state na den rade godes siet dier menschen bruederscap ende oec haer gheesteleke susterscap die soude alsoe ouernemeleke groot sijn ya bouen ghemeynre goetwillegher menschen staet dat gheesteleke af ghescheydene menschen te male sonder ansel ende oec sonder alle wrake leuen souden ya ghelikerwijs dat de duue leeft sonder galle al soe souden oec gheesteleke menschen van binnen in haeren eenuoldeghen gronde siin simpel ende eenuoldech ende en souden van rechte en gheen dinc wreken noch anden wat datmen hem mesdoen mochte mar wij souden van binnen sijn ende oec ons gheuoelen alsoe dauid die prophete sprect doof niet horende ende als een stomme die niet op een doet sinen mont ende ic wert oec sprect hi als een mensche die niet en hoert ende die in sijne mont en heeft en gheen ontsculdeghen acharme deser gheesteleker gront ghestoruenre menschen haers selues soe vintmen letter oec alte letter goets in eertrike ya die in haren mont en hebben en gheen onschuldeghen alse mense tonrechte wilt bedraghen ende beschuldeghen want seker ic en sacher immer mijns wetens noyt en ghenen soe heylech noch soe volcomen dat hi alle ongherechterheyt ende oec al datmen hem ouer den hals segghen mochte conste ghedraghen ya van buten ende van binnen in allen sinnen sonder ansel ende sonder enech beclaghen want alsoe verdraghelec en vandic mijns wetens noyt mensche hi en was emmer hem seluen yet ensculdede alse men hem ontrecht dede ende nochtan soe es hier in gheleghen ende besloeten alle volcomene ghe heylecheyt gheliker wise ic dicwile hebbe ghesproken da dat hem die mensche van binne alsoe ghedwede ende alsoe lide ghedoecsam gheuoelen sal tus gode ende hem seluen soe dat hi n r meer en gheen dinc wreken noch anden en mach noch en can ya wat datmen hem mesdoen mochte want alsoe langhe als die mensche noch dese onghestoruenheyt in hem gheuoelt dat hem dunct datmen hem noch onrcht sic doet ofte doen mach soe en heeft hi des gheest gods in der waerheyt niets niet gheuoelt noch ghesmaect in ouerster hocheyt gods maer wat helpet of wat isser aen belanc dat ic van deser ouerster hoechster voelmaectheyt gods yet spreke wantmen vint letter goets menschen heden daghes inder tijt diet leuen ya noch in ordenen noch daer buten want het dunct mij bi na al verscouen ya ende meer dan al verscouen dats in eertrike es ya alse wel seggic gheestelec volc van abite alse werelec volc want het steet bi na al in enen kere want al driuet houerdie of oncuysscheyt of sij sueken in enegher manieren eertssche ere ya wereleke of gheesteleke ere emmer deen van beyden want nu prueft ende merct in v seluen waer vintmen heden daghes na ghemeynen loep te sprekene in ordenen eeneghe nonne of oec eneghen monec ya of oec eneghen broeder in biddende ordene daerse dierste fundament der ordenen wel ende louelec houden na dat hem haer regule sprect ende leert want die regule ende oec sonderlinghe die drie princepale poente die alle ordenen ghelouet hebben ende daerse van noede toe verbonden sijn daer deen poent af es vriwilleghe ghehoorsamheyt ende dander vriwilleghe reynecheyt ende oec dat derde poent vriwillech armoede dats sonder eyghen proper te sijne siet dese drie poente moeten alle dieghene houden die der ordene ontfaen ende vercreghen hebben of sij varen ten eweleken duuel volen ya ic seggu noch meer nu merct mij wel dat ghehoorsamheyt ende der ordenen ende oec reynecheyt des lichamen ende ten derden male sonder eyghen proper te sijne siet dit moet altemale emmer yet groot ofte cleyne vriwillechlec ouermids caritate ende godleke minne ghehouden ende oec gheoeffent werden want een mensche die sijn ordene ende sinen bant noede ende onwillechlec ya rechts te male yeghen sinen danc moet houden ya allene omme dat hijt doen moet ende hijs niet laten en dar allene van anxte ende van natuerleker vresen sijns selfs siet die mensche en verdient en ghenen loen want sal een mensche eweghen loen ende oec ewech leuen verdienen soe moeten alle sijne werken emmer yet wt vriwillegher toe voeghinghe te gode ghewracht ende gheoffert werden mar nu seldi voert anderwerf merken van desen seluen sinne v ende meerre verclaernesse hoe ende oec in wat manieren dat sunderlinghe gheesteleke menschen die daer in ordenen sijn gheset haer ordene van gherechter noedeleker scout sijn schuldech te houdene tot in haer eyndeleke doot toe ende dit willic hem prueuen met sconen openbaeren redenen ya dat sijt selue metten vinghere selen moghen tasten alle die ghene die daer ghelooften in ordenen ghedaen hebben want ghi weet wel ya gheliker wijs dat ic dicwile hebbe ghesproken dat alle volmaectheyt der ordenen ende oec alle heylech leuen dat loept sonderlinghr op die drie principale poente daer deen af es ghehoorsamheyt dander reynecheyt ende oec dat derde poent dies lettere yement ghelust of begheert dats sonder eyghen proper te sijne siet op dese drie poente soe loept alle heyleghe volmaectheyt der ordenen ya dat wij hebben in ons gheuoelen ende vriwillech begheerlec bi bliuen desen drien poenten van buten ende van binnen moetense ghehouden sijn ya emmer yet vriwillechlec ende oec wie ende wat menschen datse alre vriwillecste houde van buten ende van binnen dobbellerende siet die mensche leeft ende sweeft gode ende der ewegher waerheyt onsen eneghen heren ihesus cristus in den gheeste alder naest tcapitel volght hoe verdienleke dats ghewareghe ghehoorsaemheyt in der ordenen ende hoe die lollaerde ende swesteren dolen die haeren staet achten bouen den staet der ordenenen xij capitel maer dese drie poente moeten dobbeleren in vi manieren ya ghelikerwijs dat ghi te hans horen selt vander vriwillegher ghehoorsamheyt hoe dat wij die houden selen vriwillechlec emmer beyde van buten ende van binnen want in ghehoorsamheyden soe beghinnen ende eynden alle doechde ende oec al heylech leuen dat besluutmen in volcommeren ghehorsamheyt totter doot toe want vriwilleghe dobbelerende ghehoorsamheyt die es moeder ende wortele ende oerspronc alre doechde siet dit settic vriwilleghe ghehoorsamheyt in ordenen dat een monec of een nonne altoes heeft lieuere te doene ende oec te latene in gherechter bescheydenheyt dat haer ouerste wilt ende begheert dan dats doen ofte laten mochten na haeren wille na haer verkiesen ya wat dat kiesen mochte mijns willen te doene siet die verkiesinghe en can nemmermeer soe goet noch soe edel noch soe volmaect ghesijn noch ghe ya in mijnen werken noch oec i mijnen doene hoe groote gherechtecheyt of oec hoe groote w r dat ic daer in beseghen of orberen mochte siet nochtan soe waer mij dusent weerf beter ende oec salechlekere mijnre zielen dat ic mijns selues te gronde van binnen storue in gherechter vriwillegher ghedoechsamheyt ende gaue mijne wille smpelec ende eenuoldeleke ouer sonder enech wedersegghen onder die heyleghe ghehoorsamheyt mijns ouerste prelaets want het waer mij dusent weerf beter ende oec profitelekere dat ic mijnen prelaet volghede ende ic sinen willen dade in gherechter ghehoorsamheyt der ordenen dan dat hi mijnen willen dade of oec mijns eyghens goetdunkens yet volghede want ic seggu dit voerwaer dat die mensche herde sachte ende oec herde ghemaeckelec rijt die daer op eens anderen hals sijt ende dit meynic hier bi want minen prelaet dien ic ghehoorsamheyt ende trouwe ghelooft hebbe totter doot toe die prelaet heeft sijn eyghene ziele gheset voer mi maer ic en hebbe mijn ziele niet gheset voer hem ende hier omme soe hetic ende radic v ya weder dat v prelaet es quaedt soe goet nochtan onderwerpt hem vwen willen ende vwen moet ende en werct oec nemmermeer wederstreuelec ieghen uwen prelaet ya noch oec omme steruen noch omme leuen maer sijt hem in allen goeden dinghen ghehoorsam ende onder worpen ya tot den eynde ende totter doot toe alsoe verre als dordene ghedreghet soe doet ende laet altoes vriwillechlec ende gheerne ya wat dat v uwe ouerste prelaet heydt ende ghebeydt dat sel di altemale doen ende laten in gherecht oetmoedegher goedertiereleker ghedoechsamheyt ya waert oec al totter doot toe te gane in den kerkere onverscult ende onverdient siet nochtan en seldi dat niet groot noch swaer achten te lidene om dere goeds want ic seggu seker dit voerwaer nochtan soe sal dit vele bedroghenre menschen ieghen ende contrarien sijn dat merrre sic heylecheyt es in gheesteleken staten enen menschen ghehoorsam ende oec onderworpen te sine omme godes wille siet daer es meerre salecheyt in gheleghen in den bant der heylegher ghehoorsamheyt dant waer dat men gode allene ghehoorsam ende gheuolchsam sij maer nu vint men eenrande gheesteleke menschen alse swesteren ende lollarde ende oec alse ghelijc clusenaren van abite ya die dies niet en lien noch oec niets niet en houden maersij segghen ende willen dese valsche opinie houden dat meerre es gode sonder bant dienen ende datmen gode allene ghehoorsam sij siet dit setten selke sotte dwasachteghen menschen meerre ende rekenent hoghere dan se doen dat een mensche in een ordene ghinghe om gods wille ende in desen die dit v houden ende wederhouden soe sijn se donkerlec bedroghen maer omme datse vri ende haers selues eyghen van buten ende van binnen sijn willen ende datse oec moghen lopen van lande te lande na haer eyghen gherief ende na haer eyghen goetdunken siet hier omme ende oec om vele andere dinghe soe hebben sonderlinghen susteren ende lollaerde ende oec mede die clusenaren dese drie partye van menschen sij draghen altoes verborghelec in hem eenrande eweghe onwerdeghe hatye ya ghemeynlec op alle dordenen ende oec alse wel op al die clergie ende in desen soe eest den lollaerden onrecht ya datse die ordenen ende oec die priesterscap die vanden heyleghen gheest gheplant ende ghefundeert sijn versmaden ende achten oec haer dinc ende haer sotte eyghene eenwilleghe aen neminghe soe groot ya als om broet gaen ende oec mede haer wtwendich aermoede siet dit setten se in haer herte bouen alle staet van ordenen ende dit coemt den lollaerden altemale van gheesteleker inwendegher verborghenre houerdecheyt die in hem leeft ende dies sij oec selue niet en weten noch en bekinnen maer wildi weten ende merken waer in dat die broetbagaerde demen daer heet lollaerde alre meest dolen dats omme datse van hem seluen ende van haren broetganghe ende oec van haerre sonderlingher voernemender wisen diese voeren bouen andere menschen soe vele houden ende soe sunderlinghen grot achtense haer doen ende haeren broetganc ya bouen alle manieren van state die in eertrike sijn nochtan en hebben se te male en ghenen staet van ordenen ende hier omme soe sijnse herde verre daer af datse wanen ende willen sijn trouwen die lollaerde souden oec herde noede ende oec alte noede in eneghe ordene gaen maer sij hebben lieuere vri ende haers selues eyghen van buten te bliuene ya op datse vaste voertlopen moghen van lande toe lande na haer eyghen goetdunken siet hieromme en begherense emmer in en ghe bedwanc van ordenen te sine het soude hem oec herde swaer ende oec alte swaer sijn datse haeren eyghenen willen te male souden moeten breken ende ouergheuen ya totten eynde ende totter doot toe onder eens anderen wille te doene nochtan soe seggic v dat dit es thoechste werc ende dedelste werc ende dbeste werc dloenlecste werc ende oec dat alre volcomenste werc dat die mensche emmermeer werken mach dat es dat hi sijns eyghens willen te gronde verniete ende veren op dat wij moghen sijn ende wer r den een vriwillech instrument onder die ghehoorsamheyt ons prelaets siet dit behoert van rechte alle moneken ende nonnen toe datse beredere selen sijn altoes te doene ende te latene dat haer ouerste wilt dat yet anders dat ic willen of verkiesen mochte na mijnsheyt want merct ic seggu noch meer dat god eenen monec ende oec eene ghewareghe nonne lieuere heeft die haers eyghens willen te niete es worden in een ordene begheuen omme gods wille siet dat vrie inwendeghe werc es gode werdere ende oec eerlekere voer sijn godleke oghen dan al dat wtwendeghe aermoede ende oec alle die menechuoldeghe brootganghe die alle die lollaerde of oec alle die swesteren ende alle die clusenaeren te same ye ghewraechten want wtwendech armoede alse armoede bi hem seluen siet dat en behaech gode eyghelec niets niet ya sonder vriwillech armoede dies gheestes van binnen hoe dat alle gheordende liede schuldech sijn te leuen sonder proper ende hoe dat qualeke woert ghehouden sonderlinghe onder die mendicanten xiij capitel ende hier omme soe seldi oec voert merken dat ander princepale poent hoe ende in waet manieren dat moneke ende nonnen ende oec alle begheuene liede in ordenen dobbel arm sonder al eyghen en proper moeten sijn ende leuen alsoe der ordenen ende haerre regulen van buten ende van binnen ende dit es oec seker waer want die reghele ende de ordene die moet emmer sonder sci ende oec sonder eneghen twiuel ghehouden sijn ya te mijnste van alle die ghene die na de reghele hebben ghelooft te leuene ende te steruene of sij en comen ten eweghen leuen niet es dat sake datsij haer reghele ende oec haer propere ghelooften der ordenen niet en houden noch en veruolghen naest haer macht ghelikerwijs dat hem die reghele tuucht ende leert moeten moneke ende oec nonnen leuen of sij bliuen seker sonder ennech twiuel ewelec verdoemt ya es dat sake datse yet groot of cleyne met voerghesetten wille yeghen oers selues reghelen doen in den dinghe de die reghele ghebiedt of verbiedt te doene of die hen gheboden of verboden sijn van haren prelaet na der reghelen of na haerder professien of ghelooften in den dinghen daer hi se mach verbinden tot doot sonden maer doen se yeghen die vermaninghen haerre reghelen of haers prelaets na der reghelen of v haere ghelooften soe en doense mar daghelecse sonde want daer omme es hem eyghelec de reghele ende dordene ghegheuen op datse alsoe leuen ende steruen alse de reghele in heeft want de reghele dats haer wech ende haer spiegel daer moneke ende nonnen ende oec die mendicante met ouerliden souden al eertssche vergancleke dinghe in onachtsamheyt haers selues tote in deweghe leuen mar dese saleghe inwendeghe ouerlidinghe te gode en mach moeken sic noch nonnen niet ghescien alsoe langhe tijts alse enen hellync propers of eyghendoms met inwendegher liefden ende met troeste in hem besitten ende als sij oec lieuere hebben proper eyghen tijtlec goet dan ghemeyne goet siet dat en mach noch monec noch nonne noch mendicant noch oec en gheen ghewarech gheestelec mensche betalen voer doghen godes want sij moeten emmer van noede van gherechter scout na tfundament der reghelen ten alre mensten begheren dat onder hem allen ghemeyne ende eendrechtech waere al en connen sijt van buten niet veruolghen noch volbringhen metten werken want hoe ende in wat manieren dat in die cloestere verkeerdelec ghewandelt ende verwandelt es ya bi den quaden onwisen regereleken prelaetscap nochtan behouen die moneke ende die nonnen ende oec die mendicanten dat haer herte onderlinghe ghemeyne ende eendrechtech si sonder discordie wee hem seggic v ende oec eweghe maledictie daer die herten ende oec die inwendighe mensche in ordenen niet alle broeders ende ghesusters en sijn in onstegher trouwen want de monec sal hi monec bliuen soe moet hi ghehoorsam sijn totter doot toe in den wille ende hi moet oec sonder alle eyghen proper sijn van begheerten ende hi moet oec ten derden male suuer ende reyne sn in der ghedachten altoes sal de monec bereder sijn te doene sijn ouerste wille dan sijns selues eyghe wille ende hi sal oec meer begheren dat sijn ouerste versie sijn we nootorft dan dat de monec hem seluen besorghen moeste in oueredegher nootorfte de moneke noch oec de nonnen die en selen niet allene suuer sijn van lichame maer sij moeten oec mede suuer ende reyne sijn van herten want onse here ihesus cristus sprac se soe wie een wijf siet en se begeert de heeft te hans oncuysscheyt ghedaen in sijn herte ame ghehoorsamheyt ende reynech dat wert yets wat van buten ghehouden aenden lichame ende es soe letter dats gode ontfer r men moet maer hetten es by na neymen neyment in ordenen die sonder proper hebbinghe leuen wilt in den scine van buten ende ic vrese mede sonder twiuel dat bi na in hem allen alsoe proper steet van binnen datse lieuere hebben proper ende eyghendom allene dan datmen harre alre noet versaghen int ghemeyne want godleke minne ende inwendeghe caritate die es in ordenen ende oec in allen wtwendeghen gheesteleke state alsoe verstoruen ende vercoudt ende verdoruen rechts ghelikerwijs enen droeghen dorren bome daer en gheen leuende vuchtecheyt der eerden in comen en mach noch en can siet alsoe en mach oec die hemelsche godleke ghenade in die onghemeyne een willeghe eyghene dorre herten niet ghestort noch ghegoten werden inder welker moneke ende nonnen herte die daer minnen proper of eyghene hebbinghe te haren behoef ofte haren doene allene dan int ghemeyne want prueft ende merct dit in v seluen die wereleke liede dese moghen elc proper goet ende eertssche renten houden by hem seluen maer moneke ende nonnen die en moghens een hellewert niet hebben van rechte bi hem seluen maer sij moghen ghemeyne erffeleke renten hebben echter die mendicante die sijn noch vele blotere op wtwendech armoede ghefundeert want sij en souden noch proper noch oec erffeleke renten van rechte van rechte sic en gheen van beyden hebben ya soudense den fundamente haerre ordenen ende oec haerre binnensten conscientien van allen saken ghenoech doen maer hijr yeghen vindense menech argument ende oec menechrande onscout daer sijt mede losen ende ghelosen ya sommeghe te rechte ende oec sommeghe tonrechte want moneke ende nonnen die vinden wal tweerande excusatie dats tweerande ontscout ende oec die mendicante wel drierande onscout moneke ende nonnen vinden ten yersten male dese onscout dat haer ouerste prelaet haerre alre noet versien soude van den ghemeynen goede des cloesters dat es god ende waer in deser manieren ware dat sake dat moneken ende nonnen alsoe heylechlec of alsoe oetmoedelec leuen vouden sic haer ordene houdende ghelikerwijs datse wilen eer daden maer nu willen moneken ende nonnen selue groote ioncwrouwen sic ende groote ouermoedeghe heren sijn met des cloesters goede ende dat en es hem haer ouerste niet schuldech haer andere excusatie of haer onscout es datse segghen dat hen lijftocht echt goet of haer vele poentgroote en gheen proper eyghen en es want haer ouerste gheues hem orlof trou v wen dits wel waer daert soe ouer arm es datse haer nootorft niet vercrighen en connen van den ghemeynen goede maer bander side en hebben dabden noch abdessen enghene macht dat een monec of een nonne sal hebben twe manieren van nootorften dat gaet bouen noet ya groote behaghelheyt ende ouermoedeghe heerscapie op te driuene of qualec te bestadene aen vrienden soe an maghen echter die mendicanten sij hebben oec ten yersten male dese selue excusatie te haerre ontscout dat oec haeren ouersten prior haer te alre noet behoert te versiene dits echter wel waer waere oec dat sake dat een mendicant leuen woude van vterster spisen ende van cledinghem ghelikerwijs dat eenen bedelere of enen armen brootbiddere toe behoert datse selue van rechte sijn soudenn ay seker dese costume houden se redelec wel want se ghilen ende ghieren ghenoech dicwile te haeren grooten scanden hetsi heymelec soe openbaer meer danse voermaels ye ghedaden nochtan en cant hem al ghehelpen niet noch oec en sal echter ten anderen male soe maken se hier op ghemeynlec nochtan een valsche glose merct onder enen sconen scijn bedect ende segghen ende lieghen datse daer omme erffeleke renten houden ya op datse der wereleker liede te meer ende te bat ledech souden staen seker dit meer hebben yeghen haers selues ordene hondert dusent werf meer dant helpe ya hoe ment losen ende ghelosen mach want sij werden van daghe te daghe in lanc soe meer becommert ya met hem seluen ende oec metter werelt want dordenen sijn selue die werelt worden ende die werelt es die duuel worden want sij sueken thaer in allen dinghen maer onse lieue here ihesus cristus seynde sijn ionghers sonder sac ende sonder alle commer te predickene ende te leerne tfolc ende doese weder quamen tot cristum siet do sprakense dat hem niets niet en ghebrac maer die predike ende die leraers die nu predicken om nen wederloen hem seluen meynende in allen dinghen ende oec altoes karmen ende claghen ouer haers selues person dat hem dit of dat ghebrect van titeleken dghen siet hier mede so uic v dat die leraren vander egher waerheyt noch oec ouermids onsen heren ihesum cristum niet ghent en sijn want sij predicken meer hem seluen om hem seluen ende om haer eyghen ghewin dan doen omme dere gods of oec om r salecheyt der menschen echter soe seggic v dat de biddende ordenen wilen eer doese tfundament der ordenen wel hielden ende allene leefden op den brootsac doe haddense ghenoech want sij waren goet ende heylech ende lieten hem met cleynen dinghen ende nauwer nootorft ghenueghen maer nu hebbense wel vier manieren van nootorften ya menech die in biddende ordene es want sij hebben den brootsac dandere erffeleke rente int ghemeyne terde lijftochtgoet selc alleyne maer die vierde nootorfte wat holpe dat ic v dese openbaer scande verhole die versien haer heymeleke dochteren ende oec der mannen wiue altewale in sduuels namen moeten daer soe dicwile rennen ende loepen datse beyde metter sielen becopen ende nochtan en cant hem al ghelpen sic niet watse beiaghen men verneemt datse in lanc soe meer sonder onderlaet na eertssche dinghe claghen maer gheesteleke liede die souden doen gheliker wijs dat ons paulus leert ende souden haer herte altemale omme keren te godewert vast ya sonder onderlaet biddende om eweghe onuergancleke dinghe wat es bidden sonder onderlaet nu merct voert hoemen god sal aenbeden in den gheest ende hoe hem die goede coc daer in te hebben plach xiiij capitel sequitur jam want wat mensche die gode in den gheeste aenbeden can siet die mensche es altoes in hemseluen euen licht ende euen snel te gode wert ya conste hi gode in den gheeste ende oec in der waerheyt aenbeden ghelikerwijs dat onse eneghe here ihesus cristus selue leerde ende in dewangelie sprac dat die ghewarachteghe aenbedderen die beden den vader ane in den gheeste ende inder waerheyt ya ende al selke aen bederen suect de vader want die wile ende die vre dat die mensche gode volmaectelec inden gheeste aenbedende es siet te der tijt ende op den poent en mach alselke mensche en gheen dinc hinderen noch letten noch oec beswaren noch van gode trecken twaren want een mensche de dat heeft bouen hem seluen in enecheyden ende in een ghebrueken met gode beseten ya bouen alle nauolghende beweghinghe die mensche es vri ya ende oec in allen sinnen volcomen ende daer omme soe seggic v dat al selcs menschen ghebet altoes wert ghedraghen ende gheoffert voer doghen godes sonder onderlaet ende ic seggu noch meer want ic late hier deen v ende neme hier dander want wie of wat menschen die gode sonder onderlaet bidt ofte aenbedet metten gheeste siet die mensche verdient allen tijt in toenementheyt eweghen loen ya die wile ende die vre dat hi die eweghe werc werct want gode inden gheeste aen te bedene dats een ewech werc daer alle heylecheyt wt ontsprinct ende daeromme soe verdienet altoes nuwen graet van eweghen lone ya alsoe dicwile alse die mensche hem seluen ende alle ghescapene dinghe doer ende ouerlieden can ende hi sijn eenuoldeghe onghebeelde oghe bouen redene ende bouen alle inwendeghe wisen van oeffeninghen keert ende wij daer onse ziele puur ende suuer ende oec onbevlect bringhen voer dat bloot gloriose aenghesichte gods daer bedet men ende oec aenbeden wij daer die heyleghe drieheyt gods in den gheeste sonder onderlaet of sonder enech ophouden want die god minnende gheeste en cesseren niet mar altoes roepen se met stilre eenuoldegher begheerten ghelikerwijs datic nu doe heylech heylech heylech vader siet dats daer ewech ende emmermeer der heyleghen werc ende haer oeffeninghe ende dat sal oec onse princepaelste werc ende onse inwendeghe oeffeninghe sijn ya dat wij gode met vrien verhauenen ghemoede altoes na onse vermoghen lof ende eer gheuen selen want dats seggic noch dat alre gratioeste liedeken dat men singhen of volbringhen mach dats dat wij ghevoelleke aencleuinghe van minnen in den gheeste den vader ende den sone gods ihesum cristum ende oec den heyleghen gheest met onsen dorscineghen godleken verlichten crachten glorie ende ere gheuen goede in de ouersten throen sijnre conincleker scieghen want daer toe ic arm sondech mensche soe es al mijn leuen gheordent ya mijn graue wtwendeghe werke ende oec mijn goede inwendeghe werke op datic ewelec ende emmermeer gode glorie ende eweghe ere bieden ende gheuen mach want dats al mijn leuen ende oec al mijn arbeyt ya biede sic van buten ende van binnen dat ic gods eer ende alre menschen salecheyt mochte volbringhe want om alselken ghemeyn gheestleken orbore soe arbey nacht ende dach ya op dat selue mach sijn ende werden een gheheel inwendeghe offerande gods ende oec een onderworpen dienstknecht ons heren ihesu cristi hoe louelec ende verdienlec dats ghewareghe oetmoedecheyt ende r hoemen ghewareghe oetmoedecheyt mach bekinnen xv capitel ende dit seldi weten behoert allen menschen eyghelec toe want niemen en mach opgaen noch oec op clemmen in hoecheyden te gode hi en moet oec weder neder gaen beyde van buten ende van binne sic in ghelatenre oetmoetdecheyt onder gode ya ghelikerwijs dat mijn lieue gheestleke vriendinne sente maria magdalena dede want sij viel ende wederviel altoes oetmoedelec neder ten voeten ons liefs heren ihesu cristi ende om haer groote oetmoedecheyt soe ontfincse groote ouervloedeghe ghenede ouermids die binnenste ontfarmhertecheyt ons heren ihesu cristi want dit vint men te vele staden ende oec te vele tijden int dewangelie datse sonderlinghe groote ghenade ontfinghen ya die ghene die hem oetmoedechden ende die haestelec gheloefden in onsen here ihesum cristum want dit vintmen oec wel beschreuen ya beyde in dat doude testament ende oec in dat nuwe testament dat god onse here groot wonder ende sonderlinghe sijne ontfarmhertecheyt heeft ghewracht metten oetmoedeghen menschen want en gheen dinc noch oec en gheen doecht en behaghet gode bat in ons dan oetmoedecheyt want god en was noyt soe sere verbolghen noch vererret op dat ioedsche volc hi en liet te hans sijn abolghe gheligghen alse hem dat ioedsche volc nederen ende oetmoedeghen wouden siet soe veroetmoedechde god weder hem seluen ende liet sijn gramscap ende sijnen toren varen sonder wrake ende dat scheyn oec wel aen dat houerdeghe volc van niniuen want god hadde selue ghesproken dat hi die stat verderuen ende versinken soude maer te hans doese hem oetmoedechden ense penitencie daden voer haer sonden doe liet god sijnen toren varen ende des ende des ghelike soe vintmen noch te mennegher stat in die bibele ende oec in dewangelie mennech teken ya dat god alte goedertieren gheweest heeft ende oec noch es den cleynen vernietenden oetmoedeghen menschen want doe die hoghe man centurio die wel hondert ridders hadde onder hem tot onsen heren ihesum cristum oetmoetlec sprac ende seyde here ic en ben niets niet weerdech dat ghi soudt comen toe minen huse of oec onder mijn dac siet doe antwerde ende sprac onse here ihesus cristus te hans weder dat he sic niet soe grooten gheloeue vonden en hadde in al isra v hel ende des ghelike ghesciede oec sacheuse enen cleynen manneken want hi clam op enen hoghen boem omme cristus wel te siene ende doe versach onse here ihesus cristus hem ende hiet hem oec dat hi haestelec aue quame want heden behoert mij sprac hi cristus te werscapene in dijn huus ende zacheus de antwerde weder oetmoedechleke onsen heren ihesum cristum ende seyde here seeght hi ic en bens niet werdech dat ghi soudt comen onder mijn dach echter doe onse lieue here ihesus den vremden wijf kennen van cananeen die cristus na liep soe herdelec toe sprac ende seyde dat men dat broot der kindere niet en soude werpen voer die honde dwiueken antwerde weder oetmoedelec ende seyde het ware wel waer mar doch soe eten die hondekenne dicwile die crumekenne of die brockelinghe die vander tafelen vallen siet ende omme dies wiuekens cleyne nedere gront oetmoedecheyt soe sprac cristus o wiif groot es dijn gheloeue ende heeft di ghesont ghemaect siet ende merct want dit was ende es al noch onsen heren herde weert ende oec herde behaghelec wanneer dat v een ander verdruct of versmaedt ende qualec ende herdelec toe sprect ya gheliker wijs dat cristus toe sprac den wijfkenne siet condi dan v seluen te gronde in lanc soe meer verdrucken ende versmaden ya wanneer dat v een ander verdruect ende versmaedt tonrechte dat es seker van ghewaregher oetmoedecheyt ya condi v in dier oetmoedecheyt te godewert verbliden ende en achten niets niet groot v liden maer deser menschen so vindic letter of alse niets niet die hem seluen van binnen te rechte versmaden connen wanneer datse een ander mensche van buten tonrechte versmaedt maer ic vinder vele wel een groet deel goetwillegher menschen die hem seluen wel met wtwendeghen waerden drucken ende versmaden ende segghen datse arme sondaers sijn maer ic weet wel het soude hem herde onweert hebben waer dat sake datter een ander mensche seyde ende daeromme soe eest die oetmoedecheyt meer dan half gheesteleke houerdecheyt dat een mensche hem seluen verdruckende ende versmadende scijnt dats omme noch meer heylech te gheheten ende gheacht te sijne voer der menschen oghen ya es dat datti onweert heeft dat v een an mensche yet verdrucken ochte smaden woude trouwen alsoe en was dat gront oetmoedeghe wiueken van chananea niet want sij versmade haer seluen ende oec dat haer onse here ihesus cristus herdelec ende smadelec toe r sprac siet ende merct dat was den wiifkenne noch vele lichtere te ghedoeghene ende alsoe soude oec seker noch sijn met enen ghestoruenen menschen die gront oetmoedech ware van herten siet hem soude vele bat te moede van binne sic in sinen gheeste sijn ya dat hem al de werelt lachterde ende scande bode dat soude hi lichtelekere ghedraghen dan dat hiit of hijt hem seluen andade want alle die smadenesse die de mensche hem selue allene met sijnen werken ende met sijnen toe doene hem seluen aendoet of oec aendoen mach daer es letter aenbelanc want dit mochte altemale natuere ende gheesteleke op draghende houerdecheyt van binnen sijn ya ware dan sake dats een mensche niet ghelijc noch onberlec van binnen en stonde dat hem een ander lachter of scande of onrecht dade ende hier omme soe seggic v dat ghewareghe inwendeghe oetmoedecheyt es alte sonderlinghe goet maer te nieute werden in oetmoedecheyt dats alre best mer te niete werden in oetmoedecheyt hoe dat es dat en behoert mi v niet te wisene noch te leeren want en gheen mensche en machs den anderen wisen noch leren anders dan god allene want inden onderwerpen oetmoedeghen menschen die gode altoes ghehorsam es ende der heylegher kerken siet daer in soe woent god met sijnre heylegher gracien of gratien ende oec met alre volheyt van doeghtsamen heyleghen leuene maer in enen vernietende grontoetmoedeghe mensche daer in soe rast god met hem seluen ende oec met alle sijnre glorien ya alsoe eyghelec alse hi in hem seluen doet ya ende noch meer soe seggic v dit ende dit scijnt nochtan wonder groot dat vernietende grontoetmoedeghe menschen sijn opgaende ende op clemende sic in alre inwendegher verborghener heylecheyt ya metten ix choren der inghelen want die alre sbtijlste sic innechste te gode wert gheet dats te niete werden ouermids een ontsinken in oetmoedecheyt want enen ghewareghen vernietenden gront oetmoedeghen menschen den en mach ommer god noch nyemen noch oec en gheen creatuere verladen noch verarbeyden met enghenen laste ya noch buten noch van binnen ende hier ane heeft hi dit soe mach hi hemseluen leren kennen van menecherande stemmen dair god sine vriende mede pleghet toe te spreken ende van iij paertyen van menschen die dese stemmen horen met onderschede xvj capitel want enen vernietenden gront oetmoedeghen mensche siet dats die sueteste gratioeste stemme die gode nu of oec emmermeer raken mach ende ten anderen male die na gode nacht ende dach crighen in ontbliuen dats de stuerste stemme want dese stemme behoert eyghelec den v ghenen toe die in qualen of in woedegher minnen leuen ende ten derden male soe seggic v dit dat die ghene die gode in sinen gheeste gherenen ende weder van gode gherenen werden dats die alre intreckenste stemme want alle die ghene die dierre stemmen yet gheuoelen die wonden gode ende haer siele wort weder van gode ghewondt ende ten vierden male soe seggic v dit dat tusschen gherenen ende werden gherenen soe wert ons dat eweghe waert ihesus cristus in den gheeste verschenen ende dats die alre loechghenste stemme ya die den menschen in enen corten oghen blicke alle eertssche vergancleke dinghe verloechghenen ende versmaden doet omme die minne ons heren ihesu cristi ende als in den mensche dese eneghe stemme ons heren ihesu cristi es becleuen siet dan wert alle eertssche creatuerleke minne verdreuen ende hier na soe en moghen alselke menschen voertmeer nemmermeer eyghene bliuende raste sueken op en gheen dinc dat god ye ghesciep of ghewerden liet dit behoert den ghenen toe die cristus stemme eens ghehoert ende verhoert hebben in den gheeste maer die dat vijfte inspreken gods ontfaen willen die moeten vrilec opstaen gherecht voer die onbegripeleke drieheyt gods ya met verlichter redenen van bouen ende toe gheuoecht met onghebeelden doerscineghen godleken ghesichte ende dits die alre claerste stemme ende oec die alre orberlecste stemme die god onsen gheeste in blaest want daer wert onsen gheeste die godheyt te male vertoent ende oec allen die rijcheyden gods gheopenbaert ende alle waerheyt vertoent ende verclaert ende dese alre claerste trone soe gheuic den le met den hoghen apostel sente pauwelese toe lone ya den welken leerers die alle haer opene vonnessen trecken sonder pine ende sonder arbeyt vten bloten eenvoldeghe spieghele der godheyt maer nu steet ons hier voert te merkene wt deser hoghester stemme gods sonderlinghen drie dinghe ya of oec drie manieren van menschen die alle die stemme gods horen maer niet ghel en horense ende daer omme en volg se der stemmen gods niet ghelijc want men vint lettel goed schen die hem te rechte connen oefnen van den nedersten tot in dat hoechste der godheyt ende weder den alre hoechsten tot in dalre ste der ghescapenheyt gods ons heren ihesu cristi ya alsoe dat die alre vernietenste ontsonkene gront oetmoedecheyt antwerde ende ondersc r gheuen mochte der ouerster vrieheyt gods want tusschen vernieten in oetmoedecheyt ende oec tusschen die hoechste ouercomende ghebrukeleke intreckende vriheyt gods soe werden alle doechde ende al heylech leuen gheoeffent ende beseten ouermids godleke minne ende caritate nu merket dondersceyt hoe ende in wat manieren dat dese drie paertyen van menschen die stemme gods ghelijc ende oec onghelijc horen ya deen verborghelekere ende naerdere dan dander want eenreande goetwilleghe menschen soe vintmen die stemme gods of die waerde gods van buten ten sinnen inwert horen ende ontfaen dats wel goet ende daerna gheleeft ter eren gods maer selke ander of andere menschen die vintmen die de stemme gods of de waerde gods van binnen inwert horen metten inwendeghen oren ende dat sijn inneghe gheesteleke menschen ya die daer altoes meer gheleert ende ghespijst ende gheuoedt werden ouermids die gratie gods van binnen inwert danse doen ouermids sermone of ouermids predicade van buten inwert want alle die screftuere of oec alle die predicade die wij van buten inwert moghen ontfaen siet dit doet der zielen letter stade of niet ya es dat sake dat ons die gratie gods van binnen inwert niet en trect noch en drijft gode lof ende eer te gheuene want dats een herde losteleke stemme die god alte gherne hoert dat wij hem met onser begheerten van binnen eweghen lof ende eer gheuen want dit sijn alle menschen gode schuldech ende oec sprect ons vader sente augustijn en ontsiet v niet gode te louene want soe ghi hem meer loeft soe ghine meer louen wilt gode minnen ende louen dats der heyleghen leuen daer bouen ende aldus soe ontfaen al selke menschen dwaert godes ouermids predicade van buten inwert ende selke ander of andere menschen die ontfaent noch naerdere ende gheestelekere van binnen inwert maer die derde partye die ontfaent volcomelec ende godlec ende oec alre naest ende dat sijn die ghene die dat eweghe waert of dat eweghe ingheesten gods sonder middel van bouen nederwert ontfaen maer van deser drieuoudegher stemmen waer alte vele af te segghene ende te wedersegghene want al datmen leuen mach dats beuaen ende besloten in desen drien manieren van stemmen deen stemme es gheleghen in sinleken beelden die men van buten hoert ende siet dander stemme die es gheleghen in inwendeghen gheesteleken beelden die men buten niet en hoert noch en siet meer van binnen wel versteet v maer die derde stemme die es gheleghen in den beelde der heylegher werkeleker drieheyt gods ende dese eneghe godleke inbliuende stemme en mach en gheen mensche met hem seluen begripen noch verstaen ya ouernatuerlec hi en si verhauen ende ouergheset bouen hem seluen want dat eneghe beelde gods eyscht ende wederdreecht hem seluen na enecheyt sijns selues bouen alle ghescapene gheeste ende hier omme soe seggic v datse alle valschelec bedroghen sijn die quade vrie gheeste die gode in hem seluen ledechlec sonder werc ende sonder oeffeninghe besitten willen want die ghene die op willen clemmen in hoecheyden ende niet neder en connen gaen van buten ende van binnen met gherechter meyninghen na wise der heylegher kerke sic in oetmoedecheyden siet den menschen sijn alle die weghe gods verstopt ende verborghen maer alsoe vele ende alsoe letter alse wij ons seluen vernieten ende vernederen connen onder den willen gods in oetmoedecheyt siet alsoe vele moghe wij van binnen op gaen ende op clemmen ouermids onsen eneghen heren ihesum cristum in vriheyden te gode ende consten wij ons seluen te male van binnen vernieten ende te gronde vernederen onder den willen gods soe mochte wij te male gheestelec met alheyt onsselues opclemmen ende ouerliden ons selue ende alle dinc tote in die hoechste vriheyt die god selue es ende dats een gheweselec ghebruken gods ya god met gode te sijne in eenen gheeste want mijn here sente pauwels sprect doch die aen gode cleeft met sinen gheeste die wert een gheest met go ya ende hoe coemt dit toe dat alle goetwilleghe menschen ende die gheesteleken scijn draghen hier toe niet en comen noch en gheraken datse dese eneghe intreckende stemme gods horen ende vernemen mochten in den gheeste daer soe es god eyghelec te suekene ende oec te vindene want god es een gheest trouwen hier sijn vele re ende oec menegherande manieren van letsamheyden toe ya waeromme dat alle goetwilleghe mensch ende oec alle weldoende liede dat hste leuen niet en vercrighen ya d ghene of die welke diet ghe crighen souden ende daer na st ya beyde nacht ende dach met gten eernste soe sueken vele liede lech te werdene trouwen al wattan sij en suekens niet ghel wijs dat sijt sueken souden deromme en vindense gode niet al sij en vinden souden want o r here sprac seluen suect sprect hi ende ghi selt vinden uan vijftien teken ende letsele mids den welken goetwilleghe menschen belet werden datse niet ghecomen en connen ten hoechsten gheesteleken leuen xvij capitel maer nu vindic wel xv tekene ende bi auentueren valter meer of men daer goetwilleghe menschen hendernesse ende oec menegherande letsamheyt af hebben ya deen aldus ende oec dander alsoe meer ende men elc in tsine al soe redene waer bi datse ten hoechsten gheesteleken leuene niet comen en moghen ende nochtan met wel doene in sedeleker doechden leuene nu mercket dat yerste teken dat enen goetwilleghen mensche ende oec meneghe goetwilleghe mensche let dat hi te gode niet gheraken en dats omme dat hi hem seluen voer priestere die daer sitt in gods stat niet claerlec en purgeert van alre berispinghen van dootsonden ya ghelikerwijs dat men god schuldech kint ende weet ende siet van binnen ane alsoe moetic den pries mijn herte ende mijn stinkenden nden toenen al bloot ende dit hoert alle menschen toe of anders en mach die mensche nemmermeer ghewareghen vrede van herten hebben ende dit es alte verstane van dootleken sonden ende van circumstantien of toevalle der dootleker sonden die welke die dootleke sonde soe sere beswaren als ofse een dootleke sonde maecten een dobbele dootleke sonde ende dese es men al schuldech mede te bichten als mense weet of die bichte en dochte niet liet mense willentleke ende wettentleke achter ende woudese niet mede biechten maer andere cleyne circumstantie of toevalle der sonden die niet soe sere de dootleke sonden en beswaren als voerseyt es al eest sake dat si se beswaren ennech sens die mach men onder tijden achterlaten louelec ende niet mede biechten om redeleke sake wille na dien dat de dinghe sijn al eest als ghemeynlecste te spreken dicwile louelec ende verdeynlec datmense mede biechte maer toch soe en es men als ghemeynlec te sprekene niet sculdech van noede der salecheyt mede te bichten al eest dicwile goet ende louelec datmen se mede biechte ghelijc datmen daghelecse sonden niet sculdech en es te biechten van noede der salecheyt want in menegher ander manieren moghen se werden vergheuen sonder biechte daer af te sprekene toch soe eest als ghemeynlec te sprekene goet ende louelec ende verdeynlec datmense mede biechte v dander teken dat heylech leuen belet es dit want al waer dat sake dat hem een mensche te gronde purgeerde van alle sijnen sonden ya alsoe verre als hen kenlec waer siet en dar hi dan voertmeer in gode niet vrilec gheloeuen hopende ende betrouwende dat hen god ouermids sijn ontfarmhertecheyt al sijn sonden groot ende cleyne verlaten ende vergheuen heeft soe en dochte de voer gheseyde biechte echter niets niet ende dit ghetuucht ons cristus selue te menegher stat in dewangelie betrout betrout sprac hi want v gheloeue heeft v ghesont ghemaect want dese vier dinghe moeten altoes te gadere volghen bi een rouwe van sonden gheloeue hope ende biechte met vasten inwendeghen betrouwen ouermids onsen heren ihesum cristum in gode hier volghet terde teken der letsamheyt want al waer dat sake dat een mensche dese voerseyden in hem waende hebben ende waer hi oec hier met niet ghehoorsam ende onderworpen ouermids gherechte gode ende der heyleghen kerken ya alle dat te doene ende te latene dat de heyleghe kerke verbiedt ende ghebiedt siet soe waert al echter bedroch wantmen men vint manighen quaden menschen ya de bi na met alrehande quaetheyt omme gaen ende dese pleghen nochtan hoechleke te segghene metten monde datse gheloeuen dat vader sone heyleghe gheest dese drie persone een ghewarech god sijn siet dit ghelooft oec de duuel wel maer nochtan en doet hi nemmermeer goet ende hieromme soe sprac sente iacob dapostel dat gheloeue sonder werc doot es nu hier wt soe ontsprinct ons tvierde teken der goetwillegher menschen letsaheyt want al hadde een mensche te voren sijn biecht ghedaen ende al hadde hi oec dat gheloeue ontfaen ende al dade hi al dat die heyleghe kerke ghebiedt ya ende oec ghenoech meer ende waer daen sic dat sake dat hi hier bi eneghen menschen groot of cleyne yet woude haten ya wat dat hi v mesdaen hadde soe dat ghi woudt dat hi qualec voere aen sijn goet of a sijn ere of aen siele of aen lijf s waert echter al verloren want godleke minne ende caritate die en laet mi niemene mesmoghen noch h want onse here ghebeydt ue dat wij onsen euen kersten ghelijc ons seluen ende hier porret ons dat v teken dat oec ken goetwilleghen schinende m ter heylecheyt wert hindert ende let want al waer een mensche hoorsam der heylegher kerken den seden ende al waende hi oec r ben caritate hier mede siet es dat sake dat hi ennech ongherecht goet enen anderen tonrechte wilt onthouden soe es echter die heylecheyt verloren want daer ghebrect hem gherechtecheyt nu merct want hier wt soe ontsprinct ons eyghelec dat seste teken ya dat oec selke goetwillighen mensche heylecheyt belet ende beneemt want al waer dat sake alsoet oec gheuallen mochte dat een mensche dese twe dinghe in hem waende hebben of gheuoelen ya dat hi sinen euen kersten minde ghelijc hem seluen ende dat hi oec alsoe gherechtech waere dat hi elken menschen gaue dat hi hem van rechte scout schuldech waer te gheuene na wet ende na loye ende oec na ghemeyne ghewonnessen vanden lande siet dit waer een herde cleyne dinc hier voer settic mijn siele te pande ya op dat hier bi een mensche die werke van ontfarmhertecheyden die ons ihesus cristus god selue ghel ende ghewijst heeft niet en hielde soe waert echter al verloren want niet te meer dan een arm mensche rike ende arm beyde te samen en can ghesijn siet alsoe ghelikerwijs en moghen die rike liede die daer groot eertssche ouertellech of ouertollechgoet hebben nemmermeer te hemelrike comen het en si dat sake datse daer af blidelec ende meldelec den armen delen te hare noet want alle die ouertollech rike sijn van eertssche goede ende hier bi de werke der ontfarmhertecheyt niet en oeffenen noch en houden die en selen nemmermeer dat aenschijn gods bescouwen nu verstaet hier dat vij teken dat oec meneghen menschen heylecheyt beneemt ende belet dat es alsoe men selke menschen vint die daer almoesene gheuen ende oec die arme spijsen ende voeden ende wel die naecte cleden ende oec herberghen in der nacht siet dit sijn wel goede werke ten eweghen leuene wert den ghenen die se ter eren gods werct maer dit eest dat ic hem banderside calengiere ende lachtere dats datmen vele menschen vint dien dit dunct dadense yemene yet goeds ter gods willen soe dunct hem datsijt van horen eyghenen properen goede gheuen siet ende hier omme soe achten dese menschen al haer doen ende oec al haer werke weghen se groot ende hier af soe comt gheesteleken menschen menegherande scade ende oec menecherande verborghene inwendeghe letsamheyt siet dat coemt princepaelec al van desen saken ya omme dat wij die dinghe niet vrilec en doen v noch en laten al ter eren gods sonder ons seluen yet in te suekene want onse here ihesus cristus sprac ende leert ons selue dit dat die slinke hant niet weten en sal wat dat die rechte hant doet nu bi der slinker hant ende oec bi der rechter hant soe versta wij dit dat een gheestelec mensche alsoe sempelec ende oec alsoe eenvoldeleke deere gods sueken sal in al sinen werken ya beyde van buten ende van binnen soe dat hi daer af onghesien ende oec ongheacht beghere te bliuene voer alre menschen oghen want behaghen der menschen of eyghene gheesteleke eere te suekene ende ten derden male wederloen van gode of aen gode te suekene siet dit sijn drie dinghe daer sonderlinghe alle gheesteleke subtile hindernesse af coemt ende hieromme soe seggic v noch wanneer dat ghi aelmoessene gheuet of oec enegherande wtwendeghe werke van caritaten tuwen euenkersten wert doe en peynst emmer niet dat ghiit gheeft van uwen properen eyghenen goede maer peynst ende ghedinct in v herte dat alle dat ghi hebt ligghende ende roerende ws heren ws gods sijn ende dat wij van onse als van onsseluen niets niet en hebben dan al ghebreec ende sonde maer es dat sake dat wij yet goeds doen of werken siet dat selen wij ghehelec ende altemale aen draghen gode ende sijnre heylegher gratien ya ende selen ons seluen nyegherins op verlaten dan allene op die ontfarmhertecheyt gods daer op selen wij roepen dach ende nacht met grooter begheerten van binnen ya op dat wij altoes oetmoedeghe onderwerpene knechte ons heren ihesu cristi sijn ende bliuen toten eynde der doot toe ende nyemen en verlate hem op sijn goede werke ya hoe vele dat hyere ghedaen heuet maer allene verlaet v seggic noch op die grondelose ontfarmhertecheyt gods ende hier na so volghet dachtende teken der goetwillegher menschen letsamheyt ende dit achtende teken es ons oec herde goet ende herde orberlec ghemerct ya sonderlinghen behoret toe allen creatueren ende oec allen kersten ghelouighen lieden soe beho teken wel te prueuene ende te merkene ya elc hem seluen dies no heeft want ic seggu wel ver het en es niet ghenoech dat een mensche darme van buten can spisen ende voeden ya met lijfleker spisen dies lichamen dit waer een herde cleyne dinc ya dat een mensche de macht hadde van titeleken dinghen alle r menschen die in aertrike sijn te spisene ende te voedene dit waer seggic noch een herde cleyne dinc mar dat es een herde groot dinc dat een mensche alle menschen die in aertrike sijn van binnen can spisen ende voeden met hemelscher godleker gheesteleker spisen der gratien gods die ewech ende onvergankelec blijft want aldus ende alsoe motic alre menschen ontfarmen ya ende oec alre menschen eweghe salecheyt begheren ende hier aen gheleghet mijn salecheyt ende v salecheyt ende oec alle menschen salecheyt die emmermeer salech selen werden dats alte male hier in beuaen ende beslooten dat mijn caritate ende v caritate ende oec alre menschen minne ende caritate ghemeyne wt vloye ya alle hemelrike ende eertrike dore ouermids onsen eneghen here of here ihesum cristum alre menschen noet ontfarmende ya beyde lijfleke noet ende oec noch meer ende ouer vloedelekere alre menschen inwendeghe gheesteleke noet der zielen want der binnenster ontfarmhertecheyt ten euenkersten dier es allen menschen noet ende van buten soe selen die ghene de vij werke der ontfarmhertecheyt voldoen die de macht hebben van eertsschen ouertolleghen goede want die ghene die darme van buten spisen ende voeden ter eren ende ten loeue gods dats een goet werc ende oec schijnt dat een goet mensche van buten ouermids dat hi die tekene doet die eenen goeden menschen toe behoeren maer een inghekeert gheestelec mensche die allen menschen van binnen spisen ende voeden can met gheesteleker leuender spise die god ende ewech blijft siet dats seker sonder eneghen twiuele een goet mensche want hi werct hem seluen ende oec alle menschen een ewech werc van binnen ya in den dat hi alre eweghe salecheyt begheert ghelijc hem seluen in onsen heren ihesu cristo al te volbringhene nu steet ons voert te merkende dat neghende teken dat oec selken goetwilleghen menschen ter heylecheyt wert hindert ende let dat es alsoe men selke menschen vint die lijcht daer toe comen alsoe ic te hans voerseyde datse minne vercrighen toe gode ende oec caritate tot haren euenkersten siet dit mach wel gheschyen dat selke menschen te der gratien comen datse den heyleghen gheest ontfaen ende dan ouermids der nuheyt wille dat hen god soe goedertyeren es by den yersten soe hebben die liede v wel eenen langhen tijt grooten eernst te gode wert ya herde van buten ende van binnen soe settense hem wel op eenen gheuoelleken drift te gode wert ende dunc hem dat sijt soe goet hebben van binnen ouermids deuotie ende inwendeghe troest die hem god doet datse niet coninc in vranckrike noch oec here van alle eertrike en wouden sijn acharme ende die groote inwendeghe gheuoelen hebben sommeghe menschen herde saen verloren ya ende hebben hem seluen schiere van alre heylecheyt vervremt ende gheverret ende oec verleysen sommeghe gheesteleke menschen by na al haren inwendeghen eernst den sij voermaels te gode hadden ende dit coemt al bi desen saken omme dat wij gode ende eweghe dinghe verroekeloesen tueffenen ende wij oec vaste anderwerf beghinnen vwert sic te kikelne soe verstommen die inwendeghe weghe gods alse wij onse herte meer becommeren ende vermenechuoldeghen met eertsschen dinghen of oec met ennegher creatueren dan met gode of met inwendeghen dinghen die der zielen salecheyt to behoeren souden siet hier af coemt alle ververrede letsamheyt dat es omme dat wij dinwendeghe goet laeten ende verroekelosent omme ennegherande vtwendech eertsch ghevin te behoudene ende oec omme dat wij sorchsamer sijn omme de noet des lichamen dan om die noet der zielen want het schijnt dat bi na al de werelt sijn ghesichte ende sin eyghene herte op eertssche dinghe heuet ghekeert ende gheuest ende letter goets menschen vint men die van ghewareghen inke te gode yet weten te segghene ende daer ome sic soe seggic v seker voer waer wie dat eertsschen troest ochte vremde creatuerleke raste uwert sueken wilt die mensche en mach van binnen gods noch oec sijnre heylegher gratien niet ghesmaken maer alle die gode van binnen inwert in den gheeste sueken die vinden gode maer die gode tuwert soken willen die verdolen in lanc soe meer van gode nu hier na soe volghet die tiende maniere der goetwillegher menschen letsamheyt dat es alsoe ghelikerwijs te verst na dat ghi voer hebt gheho hoe en in wat manieren dat hem selke gheesteleke menschen te sere becommeren met wtwendeghen werken alse ghelijc die nochtan in hem seluen goet sijn siet alsoe gheliker wijs soe vintmen heden daechs r herde vele dwasachtegher gheesteleker menschen die hem te sere ende tonordelec in willen keren ya alse swsteren sic ende lollaerde ende oec clusenaren ende al selkerande starke ledech ganghers die haer ambacht laten ende lopen van lande te lande siet dese pleghen te segghene ende oec valschelec te leerne ya dat gheesteleke menschen ghelikerwijs dat sij willen sijn niets niet werken noch arbeyden en souden metten handen van buten trouwen dat en es niet waer maer vermaledijt moet haer quade ghevenijnde tonghe sijn die dat houden ende alsoe den volke van ledecheyden leuen ende leren ende segghen daerse luttel af weten dat men werken sal die spise dat die niet en vergheet ende aldus willen die sotte menschen gode in ledecheyden sueken sonder werc ya ende wanen daeromme inwendech scouwende leuen hebben omme datse hem van grouen sinleken wtwendeghen beelden ontslaen ende sitten in de kerke onder haren caprune peynsende om gode maer seker hier es luttel aen belanc want god en mach noch en can emmer in engheens menschen peynsen comen ya noch oec in negheen ymaginatien en mach hem god eyghelec niet herscinen noch herbeelden in ons maer in onse werkeleke minnende begherlecheyt gods siet daer in soe stort god altoes sonder onderlaet sijn gratie ende sijn heyleghe ghenade van bouen nederwert in ons ya altoes ende alle vren alse wij der gratien gods van binnen waernemende sijn met ghehelen toekeer te gode ende hieraf van desen ghehelen toekeer te gode soe coemt een ouerlidende godschouwende leuen dies letter yement gheuoelt of versteet ya cume de hondertdusenste goetwilleghe mensche en coemt niet tot eenen blooten verhauenen gotscouweden leuene maer werkende leuen dat es herde heylech ende oec herde goet al es scouwende leuen noch beter maer werken ende scouwen beyde te samen gheoffent alsoe dat deen den andere niet en hindere noch en lette dats alre best maer dit hoert volcomen menschen toe want die ghenen die werkende leuen ende schouwende leuen oeffenen selen beyde tenen male ende tenen tijde ya ende oec op een vre siet die menschen moeten sijn in allen dinghen ende oec in allen sinnen volcomelec te gode gheuoecht ya alsoe dat hem inkeer te gode ende wtkeer om gode euen licht ende oec euen ghereet sij alsoe wel deen als v dander ya hier in besluutmen al dat die mensche sijns selues alsoe gheweldech ende alsoe machtech si van binnen dat hi hem altoes gode vrilec ende onhinderlec gheuen ende offeren mach alsoe dicwile alse die mensche selue wilt nu hebdi voer wel ghehoert hoe ende in wat manieren dat hem selke gheesteleke menschen te sere veronledeghen ende becommeren met wtwendeghen werken ende ic heb v oec te hans wel gheleert hoe datmen selke gheesteleke menschen vint dies niet werdech en sijn ende te sere ende tonordelec willen inkeren ende daer omme soe steet ons hier voert te merkene dat elfste teken der goetwillegher menschen letsamheyt dat es alsoe men oec wel eenrehande gheesteleke menschen vint die hen seluen wel van buten ontcommeren ende ontblooten ya van wtwendeghen sinleken grouen hinderleken beelden ende dits wel orberlec der zielen ende goet dat een mensche bedwinghe sijn v wtwendeghe beesteleke sinne ter eren ende ten loue gods want alsoe heeft die mensche ghewonnen ende vercreghen v gheesteleke stade daer onse here af sprac in dewangelie ende nochtan soe leer ic v dat dit es een herde cleyne dinc dat een mensche mer allene en ontrect sijn v wtwendeghe sinne vander quader sondeleker werelt maer dit settic een herde groot dinc dat een mensche vrilec can trecken ende verheffen ouermids die gratie gods sijn v inwendeghe sinne met gheheelre ghewerkeleker toeuoeghinghe te gode ya als dat onse v wtwendeghe sinne sonder pine ende sonder arbeyt ghehoorsam ende gheuolchsam moghen sijn onsen v inwendeghen gheesteleken redeleken sinnen ende na dese maniere alse die mensche tot deser hoecheyt gods coemt ende gheraect dat hi sijns selfs van buten ende van binnen in allen sinnen alsoe ouermachtech ende soe ghewildech wert siet dan heeft alselke inghekeert gheestelec mensche cracht ende ghewout ouer tien stede daer oec onse here ihesus cristus af sprac in dewangelie ende ouermids dese ghehele ontwefoudeghe opgherecheyt te gode siet soe wert oec dies menschen butenste gheuoelen ende sijn binneste redeleke gheuoelen al vol troestes ende gotleker hemelscher vroeuden sic der godleker suetecheyt ya ouermids verlichte redene van bouen ende r alsoe vercrijcht oec die mensche een ghewarech gods kinnesse gods ende sijns selfs ende oec alre doeghde want alle die hem sempelec ende bloetlec ter eenuoldecheyt gods wert inkeren siet dien menschen wert in eenen corten oghenblicke alle waerheyt gheleert ende gheoppenbaert nu echter voert vanden xij tekene der goetwillegher menschen letsamheyt dats aldus te verstane want waer al oec dat sake datmen eenrande gheesteleke partye van menschen vonde alst doet ya die alle dese voergheseyde dinghen in hem waenden ende gheuoelen vander hogher enegher enecheyt gods siet es dan dat sake dat al haer inkeer te gode ende oec al haer wtkeer omme gode niet ouermids onsen eneghen heren ihesum cristum en wert gheoeffent ende ghedaen ende oec ghemeynt te doene altoes ouermids sijn heyleghe doot sijnre verdienten soe eest echter mer dan al verloeren ya wat dat wij niet en werken inder passien ende inden weerden cruce des heyleghen ons liefs heren ihesu cristi want ihesus cristus sprac selue alst seker waer es dat wij sonder hem niets niet en vermoghen ende hier soe radic ende leeric alle menschen die gheestelec vrome werden willen datse dach ende nacht sonder ennech verroekelosen haers tijts met grooter minnender begherten in haer herte draghen die edele bloedeghe v wonden ons liefs heren ihesu cristi want ouermids die bloedeghe wonden ons heren ihesu cristi soe hebbic die quade werelt ghehaet ende verwonnen ende ben cristus na gheuolght eletterken in sinen namen maer cristus edel bloet dat es soe heet het en mach gheen mensche gheuoelen die hem in eertsschen dinghen wil verhitten ende vercoelen nu voert vanden xiij tekene der goetwillegher menschen letsamheyt maer hier toe soe moetti herde nauwe merken ya welc der goetwillegher menschen letsamheyt es dat es alsoe ic nu te hans voer hebbe gheleert ende ghesproken datmen selke mensche ende oec menneghen menschen vint die allene met grooten inwendeghen ernste enen langhen tijt wel oeffenen die butenste lichamleke passie ons heren ihesu cristi die hi doechde aent cruce na der sinlecheyt van buten allene siet aldus soe ghedinken ende soe ouerpeynsen wel beyde goede menschen ende oec quade na dat butenste dogen ons heren ihesu cristi maer hier es letter aen belanc dat wij allene sijnre v butenster passien ghedinken ya op dat wij doer sijn heyleghe lichamleke wonden met onser begheerten ende met onser minnen niet vrilec ouer en liden in sijn heyleghe binnenste minleke compassie die onse here ihesus cristus al noch dreecht ende heeft ghemeyne tot allen menschen want cristus binnenste compassie die was ende es vele meerre ende vele edelre dan sijn butenste lichamleke passie want sijn butenste lijfleke compassie die es in hem langhe vergaen maer cristus leuende binnenste compassie die en mach noch nu noch nemmermeer vergaen want sijn binnenste trouwe tonswert ghekeert die blijft god ende ewech ende hier omme laet ons metten gheeste aen sien ende wedersien ons heren ihesus cristus inwendeghe ghemeyne onst ende trouwe soe selen wij to of te seker ten eweghen oechste comen sonder vremde rouwe want ic seggu noch meer dat ons cristus butenste doghen allene bi hem seluen staende noch oec al die lichamleke martelie die onse lieue here ihesus cristus ye gheleet niets niet verdient en hadde en haddet ghedaen sijn binnenste werc nu noch voert vanden xiiij teken der goetwillegher menschen letsamheyt dats seggic aldus te verstane dat oec niet ghenoch en waer dat een mensche ghedachte ende aensaghe ende oec ouerpeynsde cristus binnenste trouwe ende oec alle die wise ende de maniere der werke die onse lieue here ihesus cristus ye van minnen gheleet dit en waer ons niet ghenoech dat wijt al ouerdachten ende oec ouertrocken in onsen herte maer wi selen ouermids den eenuoldeghe leuende intreckende godleke binnenste ons heren ihesu cristi sempelec ende eenvoldeleke ons seluen ende oec alle ghescapene beruerleke dinghe ouerliden tote in een bloot weselec aenscouwen der godheyt ende aldus en selen wij in ons seluen nemmermeer rastende bliuen maer wij selen rasten bouen al ondersceyt onser werke daer wij gode claerlec bouen redene ende oec bouen alle wise van inwendegher oeffeninghen scouwen van aensichte te aensichten siet daer selen wij onse eyndeleke stat maken ende oec se alre hoechte sic ruste of raste nemen ya tuschen den gloriosen troen des inwerkens der heylegher comenre drieheyt gods want daer wij inden inwerkenne gods wiken ende faelgiere ende oec ghebreken al ons wercs van mi siet daer behoert ons van allen rechte te rastene ya daer ons g r ons selfs beroeft ende daer ons verheeft bouen ons seluen alse waerbi dat sijn inwerken alsoe groot ende alsoe oec ouermachtech wert in ons dat wij en gheen wise noch maniere behouden en connen noch oec en moghen daer wij ontfaen dat gloriose inspreken maer vele bat seldi weten moghen wij segghen dat wij dat inspreken gods nae onser wijs ontfaen gracioserwijs dan glorioserwijs ya alsoe langhe alse wij noch selue niet glorioes en sijn nu merct noch voert dat alre hoechste xv teken der goetwillegher menschen letsamheyt ende dit lett ende hindert bi nae allen goetwilleghen menschen die in eertrike sijn ya dat sij ten hoechsten leuene niet en gheraken dats omme datse gode met haers selfs kinnessen willen verstaen ende verstandelec begripen in haeren ghesuchte van binnen ouermids beelden ende dit en mach emmer niet sijn want god moet emmer met sijns selfsheyt verstaen ende bekint werden in enen ontoegancleken lichte ya bouen al niet ende yet dat creatuere verreyken of verstaen mach want selke leraers spreken aldus daer ic met wisen onwisen wil verstaen daer es mij god te male ontgaen maer dit en es niet waer noch doghen desen sin en sal men oec niet sempelment nemen alsoe hi sottelec luudt ende redene waer bi ic segt v want de hondertdusenste goetwilleghe mensche die en verreyken gode na der hoechster volmaectheyt sijn godheyt bouen redene noch bouen alle wise van inwendegher oeffeninghen niet ya de nochtan werkeleke godleke gratie met middele ende nae redene ende oec na anderheyt ende na ondersceyt hebben ende behouden ten loue gods oec echter die heyleghen gods die in deweghe leuen daer bouen sijn glorioes die behouden oec altoes wise ende maniere ende ordinantie ende werc ende anderheyt ende oec claer ondersceyt tallen doechden nochtan lidense bouen al dit altoes sempelec ende eenvoldeleke hem seluen doer ende ouer van glorien in glorien ende alsoe hebben die heyleghen gods glorie ende eweghe vroeude sic in hem met maten elc men ende meer maer daerse bouen hem seluen ende oec bouen al haer begrip in eenuoldecheyt der glorien gods de god selue es verhauen sijn siet daer sin alle heyleghe ghelijc een onder glorien ya bouen al ondersceyt van verdienleken v loeue maer in hem seluen soe sijn die heyleghen gods met haeren werke ghecroent ende gheloent ouermids die vij gauen des heyleghes gheests in allen manieren van doeghden ghelikerwijs dat daer den state der glorien toe behoert want daer staen die gauen des heyleghen gheests metten werke der glorien ende oec dwerc metten gauen des heylechs gheests want elc es daer antwerde gheuende deen den anderen ghelikerwijs dat den hemelschen gloriosen gheesten toe behoert want god vloeyt wt ende ouer in allen sijnen heyleghen altoes met nuwer gauen sijnre onbegripelecheyt met al sijnre glorien ende de heyleghen gods gheuen weder antwerde altoes sonder onderlaet elker gauen des heyleghen gheests diese ontfaen men ende meer na mate haerre minnen ende aldus seggic dat die gauen des heyleghes gheests ewech bliuen ende oec die werke alse ghelijc met glorioser oeffeninghen daer bi want elc es dies anders sake maer die gauen dies heylechs gheests sijn princepael ende oersake vanden vij gauen des heylechs gheests die yerste es ghenoemt nades cocs gheuoelen godleke minne dair hi sere hoghe af sprect xviij capitel nv steet ons dan wel voert te wetene wel dat eyghelec ende princepaelec die seuen gauen des heylechs gheestes syn ya op dat wij met elker gauen gratioselec op moghen clemmen verborghelec tote in deweghe leuen ende alsoe soude wij een godlec ouernatuerlec kinnesse vercrighen des staets der glorien gods maer niet perfectelec want conste wij van binnen metten vij gauen des heylechs gheests op clemmen te gode soe soude wij seker ghelijc werden den vij gauen des hleghes gheests ende oec allen heyleghen gods in volcomenen doeghden maer nu mach ic v die seuen gauen des heyleghen gheests met ondersceyde elke bi haer seluen vertrecken ende naemaels in menechuoldeghen manieren van doechden verclaren der dyerste gaue af es godleke minne dandere godleke vrese ende derde d godleke gherechtecheyt die vierde gaue godleke stercheyt ende oec die vijfte gaue ouernatuerleke ontftecheyt of godleke meldecheyt m de seste gaue dats die gaue der standecheyt ende oec metter seuender gauen dies heylechs soe selen wij comen ter hoechster smakender wijsheyt gods ende alsoe selen wij oec doen met alden anderen vj gauen ya alsoe dicwile alse r wij gheheellec op clemmen van binnen met elker gauen bouen redene ende bouen wise alse dat die weseleke minne gods nuwen graet van loene ende antwerde gheue onsen volcomenen doeghden ouermids een verheffen van ninnen nu merct vant hier nemic dyerste gaue des heyleghs gheests die een voergaende princepael beginsel es van allen doechden dats minne ya gode minnen om hem seluen sonder enneghen anderen wederloen ende aldus soe wettic oec wel dat ons moyses bescreeft in dalre yerste ghebot dat wij minnen ende oeffenen selen enen god nu merct dan hier want ic seggu seker voer waer wie of wat menschen die gode in den gheeste enechlec minnen ende oeffenen sal ya enechlec na wise der minnen siet die mensche moet in sijnen gheeste alsoe eenvoldech ende alsoe vri sijn verhauen bouen hem seluen ende bouen alle hemele ende oec bouen die ix choere der inghele alse god in hem seluen eenuoldech ende oec eenweselec enech een es bouen alle ghetale der hemele ende oec bouen alle ghescapene gheeste soe dreecht god ende wederdreecht hem seluen in een onbekinnesse alre creatueren ende aldus sprect oec sente dyonisius dat god woent in enen ontoegancleken lichte ya of sente dyonisius sprect oec dat god es een pure donkerheyt ende nochtan soe sprect sente iohannes euangeliste bander side dat god es een licht ende dit es waer want god es licht der lichte ende oec een enech licht sijns selues nu merct den sin hoe ende in wat manieren datmen dit verstaen sal dat god es beyde licht ende deemsterheyt ten yersten male vander deemsterheyt gods daer sente dyonisius af sprect dat god es een pure donkerheyt dat en sal men alsoe niet verstaen dat in gode eneghe donkerheyt sij want god es in hem seluen een pure gloriose claerheyt maer aldus meynt sente dyonisius vander donkerheyt gods dat al ghescapen licht der gratien gods ya beyde in natueren ende bouen natuere dat god in hem seluen niet en es dit es een pure donkerheyt yeghen die alre menste onghescapene gloriose claerheyt die in gode es ya seldi weten mane sonne sterren alle verstandeghe planeten ende oec dat ouerste firmament lijfleke dinghe ende gheesteleke dinghe ghescapene ende onghescapene sienleke din sic dinghe ende onsienleke dinghe ende alle creatueren ende alle boeke van phylosophie vander natueren ende alle leringhe der heylegher screftueren astronomie decre v tael dboec van sententie ende oec die ouerste theologie ende alle studeringhe ende oec alle sermone ende alle predicatie te hoerne ende alle voertbringhende dinghe wel tonthoudene ende alle vroetheyt const ende wetentheyt ende sbtiilheyt ende wijsheyt ende alle behendecheyt die men ghedinken of waerden of spreken of verstaen mach in eneghen sinne van buten of van binnen of oec alle eertssche gheeste of hemelsche gheeste beruerleke dinghe ya of onberueleke sic dinghe ende oec alle manieren van waerheyden ende van menechuoldeghen onderscheyde der doeght kinnesse te hebbene tusschen goet ende quaet watmen doen ende laten sal hoe datmen gode minnen ende begheren ende oec louen ende eere ende weerdecheyt bieden ende aenbeden ende bidden selen gheloeue hope minne trouwe deuotie innecheyt eernstachtecheyt ende alle sacramente ende alle oeffeninghe der heylegher kerken ende oec alle heyleghen gods ende oec alle die inghele gods ya ende oec alle ondersceydeghe godleke ghescapene dinghe die in hemelrike of in eertrike sijn of oec buten ons ochte binnen ons moghen werden verstaen of begrepen siet alle dese voergheseyde dinghe sijn een pure donkerheyt ya of meer dan donkerheyt yeghen die alre menste onghescapene claerheyt die in gode es want god werdt meer ende eyghelekere verstaen daer hi met hem seluen verstaen in enen ontoeganckeleken lichte ende oec in een onbekinnesse alre creatueren siet daer werdt god blindelinghe bat bekint met niete dan met yete want met niets niete moghe wij gode alre eyghelecste bekinnen ende vinden ende minnen na godsheyt maer met yete en moghen wij gods niets niet verstaen noch gheuoelen noch ghesmaken in den gheeste des heylechs gheests want daer god hem seluen enechlec in dwesen der zielen sprect ende ghebaert ya ihesus cristus ewech waert siet daer moeten alle verstannessen faelgieren ende wike den eenuoldeghen insprekene gods want wie of wat menschen die dat onbegripeleke beelde gods sonder seluen ontfaen ende verstaen s der beeldelike die menschen mo seggic noch alsoe eenuoldelec ende alsoe aue ghesceyden sijn in haren gheeste haers selues ende alre dinghen ledech ende ontcommert alse god in hem seluen eenuoldech ende enech es sijns selfs ghebrukende bouen alle r ghescapene gheeste die in hemelrike of in eertrike sijn ya of anders en moghen wij dat sempele wesen der minnen niet verstaen noch bekinnen en sij dat sake dat wij bouen ons seluen verhauen sijn ende bouen alle verstannessen van sinnen want in dwesen der onendeleker minnen en mach niet wonen dan minne ende minne ende te niete werden van minnen in minnen want ic seggu hier dat alle die ghene die lideleker wijs ouermids ghedoechsamheyt haers gheests vrilec op staen gherecht voer dat wesen der weseleker minnen gods siet die menschen versmelten ende wielen ende verwielen ende berren ende verberren alle vren sonder onderlaet van minnen in minnen ende dit es thoechte ende dedelste dat ic can versinnen want dese weseleke openbaringhe gods es wel een oerspronc of een princepael beginsel alre heylecheyt maer die ghene de daer horende ende vernemende sijn in haren gheeste dat ondersceydeghe heyleghe inspreken der drieheyt gods ya bouen alle andere horinghe siet dit es die alre claerste stemme ende oec die orberlecste ende mede de alre sekerste stemme de ennech mensche ghehoren mach dats dat hi antwerde ende ghetughe in sinen gheeste ontfa vanden vader ende ouermids cristus den eengheboerne sone gods inden heyleghen gheest maer alle die ghene die daer blotelec horende ende vernemende sijn dat pure sempele eenuoldeghe wesen gods ende niet en ontfaen dat inspreken der ondersceydegher drieheyt gods siet die menschen werden alle verleydt ende bedroghen want die eenuoldeghe intreckende sempele onbewechleke minne gods die en eysscht ons en gheen werc noch anderheyt noch onderscheet te pleghene want dat blote weseleke wesen gods dat en eysscht ons anders niet dan ledecheyt gods ende ons selues ende oec alre dinghe los te sine die in hemelrike ende in eertrike sijn of oec moghen werden verstaen want dat sempele weseleke beelde der drieheyt gods dat en wilt noch en mach noch en can en gheenre ordinantie ghepleghen mar pure stille raste ende ledecheyt es des sempels wesens dinc vermaledijt sijn die ghene die gode niet en oeffenen noch en minnen want die godleke persone die ghebieden ende manen ende eysschen ons altoes werc ende anderheyt ende onderscheyt ende oec gotleke liefde minne begheerte hope trouwe gheloeue danken eren louen gode deuotie innecheyt v eernstecheyt ende werdecheyt te gode ende oec claer ordinantie beyde van buten ende van binnen te gode ende tonsen euenkersten ende oec tallen oeffeninghen van doeghden diermen pleghen mach ya beyde in hemelrike ende oec in eertrike ouermids caritate na ghemeyne wise der heylegher kerken te leuen ende oec aldus selen wij altoes claer bekinnessen gods ende ons selues ende ghescapenheyt ende onghescapenheyt behouden ouermids verlichte redene van bouen ende selen oec vrilec sonder pine ende sonder arbeyt metten gheeste ingaen ende wt ouermids drieheyt in enecheyt ende dits der minnen hoechste prosent dat se ons mach doen vloeyen ende weder vloeyen met ghemeynre trouwen al hemelrike ende eertrike doer ya daer se ons verheft bouen ons seluen ende bouen al ondersceyt in die alre hoechte vriheyt die god selue in onse gheeste gheleysten ende verleysten mach ende hier hebdi kinnesse der yersten gauen des heyleghs gheestes ende oec ondersceyt ghehoert tusschen godlec licht ende deemsterheyt want wat dat alle creatueren creatuerleke wijs in hem gods begripen ende verstaen of gheuoelen moghen siet dit en es god niet maer het es een ghescapen licht gods van gratien want alle creatueren sijn tinghe ende te nauwe der onghescapenheyt gods yet te begripene maer daer ons die onghescapenheyt gods begrijpt daer gripen wij gode ende werden begrepen in een ghestille ghebrueken der minne minne met minne beseten ende aldus seldi weten hebic ons gheleydt tot in die ouerste vriheyt gods vander vresen der stae vernitender oetmoedecheyt op hem seluen ende met reuerencien tot gode ende hoe cristus ende maria sijn lieue moeder dairin sijn bouen alle creatueren xix capitel en nu willic ons weder omme wt den alre hoechsten ouermids die andere gaue des heylechs gheests der godleker reuerentseleker vrese ten alre nedersten op ons selu bringhen ya ouermids vernide gront onderwerpene oetedecheyt want vernietende onderwerpene pure gront moedecheyt ons selues ya dat wij ons connen vernieten ende inden gheeste onder gode ende oec der allen creatueren siet dese vernietende gront oetmoedeghe mensche can hem selue vriwillechlec ter eren gods r nederdalen tote in de helle ya ende oec es hi daer toe bereet van binnen alle dat te lidene ende te ghedoeghene sonder weder wille dat god op hem ghestaden ende ghehenghen wilt in tijt of inder ewegheyt want den vernietende gront oetmoedeghen menschen die hen sic te gode ghelaten heeft ende oec onder allen creatueren siet hen en mach nemmermeer en gheen dinc te swaer noch tondrachleken sijn omme die werde minne ons liefs heren ihesu cristi te lidene nu seldi dan voert weten dat dese vernietende gront oetmoedecheyt sonderlinghe toe behoert den volcomenen armen menschen des gheests want en gheen dinc en behaecht gode eygheleker noch bat in ons dan vernietende gront oetmoedecheyt want inden vernietende gront oetmoedeghe menschen siet daer in soe wilt god selue wonen ende rasten ende oec regneren in ons ya met hem seluen ende oec met allen sijnen heyleghen soe coemt god van den alre hoechsten tote in dalre nederste dal der oetmoedecheyt want gront oetmoedeghe menschen dat sijn die heyleghe wtvercoerne gheesteleke stade van iherusalem die god selue visenteert want in en ghenen dinghen soe en suect god eyghene raste op eertssche dinghen sonder allene in ghesaette oetmoedeghe herten dats die ghewareghen tempel daer god met sijnre gratien ende oec met alle sijnre onbegripellecheyt sijnre glorien in herberghen wilt want oetmoedecheyt wetti wel die was ende es ende sal oec ewelec bliuen alsoe ouersueten roeke in den gheeste gods datse gode trac vanden alre hoechsten tote in dalre nederste dal der oetmoedecheyt dat was marien herte onser lieuer vrouwen der heylegher maeght sente marien want doe maria haer selue verniette ende vernederde ouermids haer gront oetmoedecheyt onder den vrien willen gods ya ende sij sprac ende seyde totten inghel gabriel sich hier die deerne gods na dinen woerde moet mij ghescien siet dat was dalre edelste woert ende dalre orbelecste ende oec mede dat alre vruechtbaerste waert dat ye creatuere ghesprac of oec emmermeer ghespreken sal want dat oetmoedeghe waert dat maria doe alleen sprac ende seyde siet dat braechte ende vraechte meer verborghens wonderlinghes wonders in eertrike ya dan al dat god voer of oec na ye ghedede soe wrachte god seggic doe meer wonder v lecs wonders in corten oghenblic in marien lichame allene dan hi voer of na ye ghedede soe was ende es dat werc bouen alle dinc al noch te verwonderen bouen alle wonder dat god mensche wert ende oec mensche werden woude ya dattene die eweghe minne sijns selues ende oec marien oetmoedecheyt daer toe dwanc dat hi mensche wert ende dat god hem selue verniette ende vernederde wt sinen al aelmachtechleken conincliken stole sijnre glorien siet dit was ende es een onsprekelec wonder bouen alle wonder ya dat niemen niemen sic doer gronderen en mach noch en can want hoe ende in wat manieren dat god es worden mensche ende oec mensche es worden god siet dit verwondert ende oec onthoecht allen ghescapenen verstannessen ya die in hemelrike ende oec in eertrike sijn ende hier omme soe seggic ende weder segghe ic noch dat god nie in vore noch oec in na soe grooten wonder en wracht alse dat hi selue mensche wert ende es ende sal oec ewelec god ende mensche bliuen want hoe mochte emmermeer ennech meerre wonder ghescien alse dat dat eweghe waert ihesus cristus in marien lichame was ghemact ende gheformeert vleesch ende bloet ya in men tijts dan in enen corten oghenblicke soe ghesciede al dat groote wonder omme dat maria haer selue ten willen gods gaf ende sprac oetmoedelec beyde van buten ende van binnen metten gheeste sich hier die deerne gods ende in den seluen eneghen woerde doe maria die in haren mont begrepen ende ouergaept hadde siet eersi dwaert wt hadde bracht soe hadde maria ontfaen den sone ihesus cristus dat eweghe waert ende daer maria dat eweghe waert ontfenc siet daer ghesciede al dat groote wonder bouen wonder der verwondernessen ya alte male ghesceide sic dit groote onsprekelec wonder in der verenecheyt tusschen godleke natuere ende menscheleke natuere doe ihesus cristus wert gheformeert een eenech persoen god ende mensche te gadere ghesm in marien lichame met eweghen hameren ya daer ghescapenheyt ende oec tijt ende ewecheyt vergadderden alse nv noch nemmermeer te sceydene siet aldus hoechlec ende aldus edelec heeft god menscheleke natuere verheuen ende oec ouerghedregh r alle hemele ende bouen die ix choere der inghele ende heeftse hem seluen gheenecht ende oec ghelijc ghemaect ende niet allene en heeft hem god ons armen menschen gheliic ghemaect mar dat eweghe waert ihesus cristus es selue onse natuere ende oec onse bloet ende onse vleesch ende oec onse brueder worden ya van den alre puursten gratioesten bloede der edelre maeght marien van den heyleghen gheest ontfaen maer dese ouernatuerleke ontfanckenesse des heyleghs gheests hoe god es mensche worden ende oec hoe dat de menscheyt ons heren ihesu cristi es god ende godheyt worden ya in der aennemynghe of in der verenecheyt daer die godleke natuere ende oec die menscheyt crristo sic maken enen persoen siet hoe dit werc gods in marien toe es comen dat onthoecht ende ondiept allen ghescapenen verstennessen die in hemelrike ende oec in eertrike sijn maer dat wijs met goeden werken ende met inwendegher trouwen sonder eneghen twiuel ouermids onsen eneghen heren ihesum cristum hopen ende gheloeuen in eenre ghemeynheyt der heylegher kerken siet dat maect ons heylech ende salech dat wij met inwendegher trouwen in gode hopen ende gheloeuen dat ihesus cristus es die leuende gods sone ende oec die behoudere der werelt maer van bouen tot beneden soe besiet ende neemt emmer uwes selues te gronde wel ware of al v leuen ghefundeert sij op gront ontwerpene oetmoedecheyt want van den beghinne der werelt totten eynde der werelt soe heeft god groote oueruloedeghe gratie ende ghenede ghedaen ende bewijst metten ongheveynsden oetmoedeghen menschen ende god heeft oec alte swaerlec in contrarie ghewroken die ouermoedeghe houerdecheyt want god heeft die houerdeghe menschen ende oec die helsche duuelsche gheesten gheworpen ende verworpen tot in de afgront der hellen ende hier omme soe seggic v seker voer waer dat wij van rechte en gheen ocsune en souden connen vinden alsoe waer bi dat wij ons seluen verheffen of yet te verhouerdeghen mochten ya wilde wij ons seluen ende oec gode leren kinnen want prueft ende meerct in v seluen hoe dat ons alle die werke gods na dat ghi voer ghehoert hebt ende oec noch voert horen selt soe gheuen ende leren ons alle die werke gods teken ende exempel in alle manieren hoe dat wij ons te rechte nederen ende oec wel oetmoedeghen moghen onder v gode ende onder alle creatueren want hem god selue ihesus cristus ghenedert ende gheoetmoedecht heeft totter doot toe des crucen onder sinen hemelschen vader ende oec onder allen creatueren ya ende oec noch menegherande maniere van vernietende gront oetmoedecheyt soe mochtic v leren ende vertrecken ya hoe ende in wat manieren dat haer die godheyt neder ghedaelt heeft metter menscheyt tote in de helle toe ende aldus soe heeft hem onse here ihesus cristus die god ende mensche was ende es ghenedert ende verniett tote in dat voerborch der hellen toe ya op dat hi adam ende yeuen ende oec sijn andere lieue vriende die daer sijns verbeydt hadden wt haelde ende alsoe brachtse cristus weder in dat leuende lant der glorien gods daer bouen ya daer onse here ihesus cpristus sic al noch es metten sinen ende sal oec ewelec daer bliuen een onderwerpen deynstknecht der glorien gods sijns vaders siet nochtan es cristus na der godheyt glorie ende oec eweghe vroude selue almachtech ghelijc den vader es die sone ihesus cristus al hemelrike ende eertrike doer beyde in nemene ende oec in gheuene die sone gods ihesus cristus mijn here ende mijn god sceppere ende makere alre creatueren es oec ghelijc den heyleghen gheest want die vader en vermach niets niet te werken sonder den sone gods noch oec die heyleghe gheest emmer wel alsoe lettel sonder onsen eneghen heren ihesum cristum ya nochtan soe seggic v bander side als ic eer seyde voer waer dit dat ihesus cristus al noch es gheestelec te merkene die onderwerpenste gront oetmoedeghe dienstknecht hier bi ya die in hemelrike oft in eertrike sijn want ihesus cristus mijn lieue heer ende mijn god siet hi es allene nedere ende oetmoedeghere in die glorie gods sijns vader dan alle die ghene die in hemelrike of oec in eertrike sijn of moghen sijn ya onder hem allen te samen siet nochtan soe vrest ihesus cristus allene meer den lof ende die ere eer ende oec de hoghe werdecheyt sijns vader dan alle die andere heyleghe te samen ende al seldi weten dat ihesus cristus mijn lieue here ende mijn god es s den nedersten deel sijnre ghescapenre m onder alle grade der doochde in oetmoed dar toe mede bouen alle grade der doe wech sone inder godheyt van aerde tuere want ihesus cristus mijn lieue here ende mijn god ende oec mijn eneghe wtvercore brudegom siet hi en es niet allene oetmoedech maer hi es oec mede r die oetmoedecheyt hi en es oec niet allene na anderheyt der persone god maer mijn lieue here ihesus cristus es oec mede god ende godheyt ya sinen hemelschen vader ghehoorsam ende verenecht bouen alle ghescapene gheeste soe es ihesus cristus een enech sone des vader inder vaderleke godheyt ende oec es dit dat sente pauwels meynt ende sprect dat hi ons ghetughet dat cristus ewech es dats in der godheyt soe es hi ewech ende na den nedersten deel sijnre ghescapenheyt soe es hi een ghescapene creatuere ende alle dinc ontfaenende van gratien ende van ghenaden want na dat ihesus cristus mijn lieue here ende mijn god creatura es soe werct hi seker met maten maer in den dat hi god es soe werct hi oec altoes bouen wise ende bouen mate alre andere ghescapenre gheeste nu siet want conste wij dese drie dinghe te rechte versinnen in danschijn der blooter minnen hoe dat mijn liue here ihesus cristus es dalre nederste in der ghescapenheyt ende oec dalre hoechste in der godheyt ende ten derden male hoe dat hi oec dalre middelste es in die drieheyt gods der persone van gheesteleker gherechtecheyt met hoegher lere bewijst vut den leuen ende passien ons heren ihesu cristi xx capitel soe mochte wij hier voert gaen ouermids die derde ghaue des heylechs gheests in een leuen der gherechtecheyt want merct mij herde wel dit derde poent ic seggu seker voerwaer dit daer volcomene godleke minne es ende oec ten anderen male als ghi te hans voer ghehoert hebt volcomene godleke vrese die nyemen ontsaten noch ontvreden noch ontvoeghen en mach vander werder minnen ons liefs heren ihesu cristi siet wt desen twen poenten soe ontsprinct een hemels leuen der gherechtecheyt want daer godleke minne ende vrese ende oec gherechtecheyt mallec anderen ondercussen in eenen blooten aenscouwene der stat der ghenadechtheyt gods in ons siet daer in alselke menschen soe wert op dien poent altoes ihesus cristus die sone gods sonder onderlaet in ons ontfaen ende gheboren ya gheestelec seldi weten alsoe maria dat eweghe waert ontfinc sonder in ons te formeerne die substantie der menscheyt nu meerct dan hier ten yersten male wat dat eweghe waert ihesus cristus vrachte in den seluen oghenblicke doene maria ontfaen hadde siet doe vrachte dat eweghe waert ihesus cristus drie volcomene werke in sijnre moeder lichame der reyne maeght v marien ende oec noch soude wij selue alsoe ghelijc dese drie gheesteleke werke werken hadde wij cristus eenuoldeleke ende enechlec in den gheeste ontfaen dyerste werc dan dat ihesus cristus mijn lieue here ende mijn god ye ghevrachte dat was dat hem cristus eenuoldeleke ende enechlec oprechte te minnen sinen hemelschen vader ende oec alle dinghe die de vader miinde of dat van den vader emmermeer ghemijnt soude sijn of werden siet dat ende dit bekinde cristus al in enen kere ghelijc den vader in der gotheyt soe bekinde dat cleyne kindeken allen afkeer ende allen toekeer der menschen ya wie behouden soude bliuen ende oec wie dat verloren soude werden ende alsoe ginc dat cleyne kindeken met sinen gheeste in ende wt als hi noch doet in die glorie sijns vader als een ander persoen inder godheyt nu dander volcomen gratioes werc dat cristus oec in sijnre moeder lichame in den seluen oghenblicke wrachte dat was dat hem ihesus cristus te gronde oetmoet moedechde sic ende verniette ende oec vernederde sijns willen onder sinen hemelschen vader ende oec onder alle creatueren siet ende alsoe ontfenc cristus in sijnre moeder lichame alle dat doghen ende dat liden ende oec al dat menechuoldeghe armoede dat die hemelschen vader op hem ghestaden ende ghehenghen woude tot in die doot toe des crucen ende aldus verstont ende bekinde oec cristus in marien lichame alle dat doghen dat hem namaels stont te lidene van buten ende oec mede alle dat and doghen dat namaels ghelede soude werden in sinen name siet ende aldus moeste cristus ende woude cristus ende droech oe se lieue here ihesus cristus sijns selues doghen ende oec alle sijnre nauolgheren doghen dat droech cristus met compassien ende met medelidene in sijn leuende binnenste wel xxxiij iaer lanc soe droech cristus altoes eenparlinghe sijn passie ende oec sijn edel doghen minnende herte ende hier omme soe seggic v oec dit dat allene armere van binnen was ende oec allendechleker gelaten totter doet toe op he seluen dan alle creatueren tesamen die ye ghewoerden of gheworden met e of oec emmermeer voert ghewerden selen dat en es mer alse een cleyn drpelkin waters yeghen die groote zee of als een riuiere die r wt zee ebt ende vloeit siet alsoe cleyne es alle armoede des gheests yeghen dat arm ghemoede ons liefs heren ihesu cristi want al dat wij arm van gheeste of oec yet arm van willen moghen ghesijn siet dit ontfaen wij altemale alse in eenen cleynen deel ouermids den gheest ons heren ihesu cristi want cristus armoede ende oec sijn grondelose onderwerpende vernietende oetmoedecheyt siet dit en connen noch en moghen alle creatueren niet verdiepen noch doer gronden want cristus leuende inwendeghe vri opghanghe ende oec sijn grondelose oetmodeghe nederganghe die onthoecht ende ontdiept allen anderen ghescapenen gheesten ende noch hebbic v voert te seggen vander derder volcomenheyt des inwendeghes wercs ons heren ihesu cristi hoe dat hi hem seluen van binnen in sinen gheeste wtbreyde in ghemeynheyt ende in caritaten ende oec in ouervloedekere gherechtecheyt te sinen hemelschen vader ende tot hem seluen ende oec mede ordelec tot allen ghescapenen creatueren siet ende in desen drien tekenen soe besteet al heylech leuen dat wij dese driewoudeghe ordinantie oec in ons gheuoelen met onsen here ihesus cristus want onse eneghe here ihesus cristus hi was altoes sonder onderlaet ende oec sonder enech vermerren met sinen gloriosen gheeste opgaende in loue ende in eren ende oec in hogher werdecheyt voer dat aenschijn sijns vader ya met hem seluen ende met allen sinen ghemijnden die droech cristus alse hi noch doet ende sal oec ewelec doen al vren ouer in enecheyt ya in die ouerste glorie sijns vader ende aldus sprect oec sente pauwels dat wij ouergheworpen sijn inden sone der minnen dander teken daer onse here ihesus cristus wel ende oec eersamlec met gheuoecht ende ghesaet was te hem seluen dat was ouermids sijn grondelose onbewechleke doechsamheyt ya omme dat cristus te male sonder al ancel ende sonder alle murmuratie bleef ya wie ende wat dat op sinen persoen na den nedersten deel ghevallen mochte ende gheuiel echter dat derde teken daer onse here ihesus cristus altewel ende oec ordelec met ghuoecht was toter doot toe te sijnen euenkersten ende oec talre menschen noet ende behoefte ghemeyne siet dat was dat onse here ihesus cristus die eenuoldeghe godteleke heyleghe binnenste sijns gheests ontploec ende ontdede ghelikerwijs dat hi noch doet v soe breyde ende strecte ende rechte cristus sinen gheest wt ouermids sijn grondelose ontfarmhertecheyt ya vol van gratien ende van glorien al hemelrike ende oec eertrike doer alre menschen salecheyt te begheerne siet ende dit heeft ons ihesus altemale met ouerulodegher minnen van buten bewijst ende ghetuucht metten werken sijnre minnen aen dat ghebenedide hout des crucen ende oec soe vint men dit altemale in die passie ons liefs heren ihesu cristi bescreuen ya ende oec hondertdusentwerf meer dan ic v vertellen mach want daer cristus stont wtgherecht naect ende ebloot met ontplokenen armen aen dat ghebenedide hout des crucen ya wel na datmen seght met vi dusent bloedeghe wonden siet in desen tekene soe heeft ons cristus vriendelec ende oec ghetrouwelec bewijst sijn oueruloedeghe minne ende oec in den tekene daer cristus was biddende voer sijn viande ende oec voer die ghene diene beterlec cruusten ende marteliden toter doot toe siet hier met prouic dat onse here ihesus cristus altoes sonder vrake ende sonder al ancel bleef ya beyde van buten ende van binnen wie ende wat datmen hem naden nedersten deel mesdoen mochte siet des bleef onse here ihesus cristus alsoe los ende alsoe ledech ende oec alsoe onbegripelech onbeweghelec van liue ende van leden in sinen gheeste dat hi nye wrake noch ancels ghewaer en wert ya wat datmen sinen persoen mesdede maer cristus sprac vrient tot iudase siet ende dit es oec wel dalre meeste ende tvolmacste daer wij toe comen dats dat een mensche alsoe ghestedecht ende ghestilt werden in gode verhauen bouen hem seluen dat hi daer niets niet beweecht of beruert en mach werden van lieue nooch van lede ya noch oec van en gheenre creatueren ennech dinc tandenne ya ende al waer oec dat sake dat v ennech ancels voer beelde siet des en seldi nemmermeer en ghenen menschen toeghen noch te kinnen gheuen ya in worden noch in werken wat hi v mesdoet of mesdoen mach want hier in soe gheleghe die alre meeste oetmoedecheyt merkenne dat een mensche s viant goedertieren es ende ghene lieue soude doen ghelijc sinen vrient echter terde teken doe onse lieue here ihesus cristus alle dinc volbracht ende voldaen hadde na den alre liefste wille sijns r vader siet doe sprac cristus vader in dinen hande bevelic minen gheest ya ende dat reep cristus met luder stemmen rechts in den seluen oghenblicke doe sijn edele siele sceyt van van sic sinen preciosen lichame ende dat en hadde voer niet vernomen noch ghehoort gheweest ende daer omme soe betekenet ons wel dat hi ghewaerlec god ende mensche was want dat en vermochte en gheen mensche van puurre natueren ya met luder stemmen te roepene vader in dinen handen geuic minen gheest ya rechts als cristus starf siet ende dit dunct mij wel dalre edelste ende oec dalre subtijlste werc dat ennech mensche werken mach dats dat hi gode sinen gheest vrilec sonder pine ende sonder arbeyt can offeren ende ouergheuen in enecheyt mar dit dunct mij wel dalre sekerste werc dats dat een mensche hem seluen te gronde vernieten ende vernederen ende oec verdrucken ende versmaden can onder gode ende oec onder allen creatueren ya niets niet houdene van hem seluen ende dat een mensche dan onbeweecht sonder onweerdech ancel can bliuen ende bliue ya wanneer dat hem een ander verdruct ende versmaedt want alsoe wert doetmoedecheyt gheproeft want ic seggu seker voerwaer dat een goet mensche vermach wel alder werelt scande te lidene ter eren ende te loue gods maer neghene ere of herscapie en wilt hi draghen noch hebben siet ende alselke oetmoedeghen die hem seluen van binnen niet verheffen en connen noch en moghen die sijn yerst werdech datmen se prelate make in ordenen want en gheen andere personen en verkiest die heyleghe gheest wt dan die ghene die hem ghelijc sijn daer op soe wilt hi rasten siet ende dit sijn alle die ghene die hem alsoe wel ende oec alsoe oetmoedelec connen hebben van buten ende van binnen onder al haer conuent alse bouen haer conuent ya alse waerbi dat die prelate wandelen soude met alselker goedertierenheyt datse dalre nederste ende oec dalre oetmoedechste hieten van al haren conuente ende dit ghetuucht ons cristus alte wel in dewangielie want doe hem sijn ionghers vraeghden wie die meeste waer onder hem siet doe antwerde cristus ende gaf hem teken van alre heylecheyt dat hi selue hadde ende seyde hem die de meeste wilt sijn hi si de menste ende oec uwer aller knecht acharme ende wie of waer sijn dese prelate in al eertrike die met al selken eersamen exemplen wandelen dat se de nederste ende douerste ende oec ten derden male de v die middelste in ghemeynre caritaten connen sijn onder al haer conuent seker on alselken mensche of in alselken prelaet die dese drie poentkene aen hem heeft ende oec in hem weet dat hi die nederste ende douerste ende oec dalre ghemeynste begheert te sine ya niets niet propers noch eyghens te hebbene in al eertrike siet in dien es seker die sone godes ihesus cristus ontfaen ende gheboren ende alsoe regneert die wijsheyt gods in hem ya gheuoele wij dese drie godleken wisen volcomelec in ons ghewareghe vernietende oetmoedecheyt die nyemen verladen en mach ende vrie inwendeghe godleke minne daer wij ons seluen ende alle hindernesse met doer ende ouerliden in enen blooten ghesichte te gode ende oec ghemeyne oueruloedeghe caritate die ons niets niet propers noch eyghens behouden en laet ya den ghenen die leuen willen na der euwangielien ende oec na den rade des heylechs gheests want die leuen nader ewangelien sprect sente iheronimus die niet eyghens hebben en willen ende met desen drienwldeghen fundamente soe moghe wij voertgaen ouermids die vierde gaue des heyleghen gheests der godleker starcheyt van gheesteleker stercheyt ende hoesi toeneemt ende hoemense moet houden staen sere scoen gheesteleke lere xxi capitel nv seldi weten datmen godleke starcheyt in menegherande manieren vermach verstaen ende oec ontbinden in men ende in meer want onse here ihesus cristus sprac ende leert ons selue dat dat rike gods doeght cracht ya seker des es wel noet allen mensche die nu in eertrike sijn willense ende selense ten eweghen leuen comen soe moeten wij emmer ons seluen cracht ende ghewout doen ya beyde in lijfleke verwinnenne ons selues ende oec in gheesteleke verwennene ons selues noch meer want ghelikerwijs dat ic eer sprac ende seyde dat die ghene die der minnen gods yet ghesmaken sal hi moet laten alle vremde eertsche minne ende dieghene die der gherechtecheyt gods pleghen sal ouermids oefeninghe der caritaten hi moet emmer minnen sinen euenkersten ghelijc hem seluen ende oec noch meer die vernietende grontmoedeghe mensche hi moet minnen sinen viant ghelijc snen vrient ende aldus willic oec voert segghen dat wij ouermids die vierde gaue des heyleghes gheests soe moete wij r starc ende machtech sijn in gheesteleke strede ende oec in verwenninghe ieghen alle menechuoldeghe becoringhe te wederstane merct wat es anders godleke starcheyt der gratien gods in ons dan dat wij die sonden ende die werelt ende alle becoringhen ende oec ons seluen ende alle inval van beelden beyde van buten ende van binnen in der cracht der gratien gods verwennen ende oec met onhenderleker toekeer ouerlidende sijn allen strijt want dat wij van buten ende van binnen in gheesteleken stride starc sijn dat es wel goet dat wij die werelt ende den duuel ende onse eyghene vleesch bedwinghen in soberheyt altoes na die ghebode gods ende der heylegher kerken ende des es oec allen menschen noet maer dat wij al stridende ende oec al verwennende in ons gheuoelen dat wij gheeycht ende ghetrocken werden ouermids die gratie gods van binnen dats noch vele beter want alsoe lere wij te steruene onser inwendegher eyghenheyt ons gheests want en gheen dinc en es starkere noch swaerdere noch oec quadere te brekene dan een wederspenech eyghen wille die niet ghedoodt noch ghedwonghen noch oec verwonnen en es van alre eyghenheyt onder den vrie wille gods want daer eens menschen eyghenheyt te male ghedoodt sal sijn ende werden onder die bekeersamheyt des willen gods siet daer moet god selue te werke comen met alle dien dat hi selue es ende verleysten mach want dat alre starckeste werc dat god werken mach in v oft oec in enneghen menschen dat es dat hi ons temale van alre eygghenheyt sic beroeue ende ontwerke want wij en moghen emmer en gheen beter noch sekerre werc ghewerken dan dat wij ons gode te male alsoe verwennen laten dat wij anders rechts niet en connen ghewillen noch begheren dan alsoe pauwels sprect here wat wildi met mi doen doet met mi wie ende wat ghi selue wilt ya werpt mi in der hellen gront tuwer eren daer willic sijn want es dat sake dat ic lieuere hebbe of oec meer minne niet ter eren gods te sijn in hemelrike dan in die helle soe es mi noch seker onrecht ende oec allen den ghenen die hem alsoe gheuoelen datse in deen meer verkiesens hebben dan in dander want alsoe vele leeft noch natuere ende oec onghdoodt eyghen wel in hem v ende die selue onghelike wederwilllecheyt sic sal doch ten alre mensten moeten berren ende wten gheeste ghepurgeert werden int vegheuier maer dan soe sij wij alre starcste in der verwenninghe alse wij helle ende hemelrike in ons connen draghen sonder ennech verkiesen in gheliker waghescalen ende aldus seggic noch dat dat es een starc mensche die ouermids die gratie gods de werelt ende den duuel ende oec sijn eyghen vleesch bedwinct in gherechter soberheyt na die ghebode gods ende der heylegher kerken maer die mensche es oec noch vele starkere die hier toe sijns inwendeghe eyghenheyt te male te niete ghedoodt ende verwonnen heeft alle inwendeghe leetsamheyt ouermids die eenuoldeghe cracht des heylechs gheests maer die mensche es ten derden male in onverwinleker starcheyt starcheyt alre starcheyt die gode hem seluen ouermids een bloot aen cleuen van minnen in minnen verwonnen ende oec bouen die ix chore der ingheleker ordinantien beseten heeft ya in een weselec ouerweselec ghebruken dat god in hem seluen es maer tot deser aelmachtegher onvervinneleker starcheyt gods seldi weten soe coemt cume de tien cm goetwilleghe mensche ya die nochtan wel doende liede sijn in menechuoldeghen werken maer nu stonde wel te wetene hoe ende in wat manieren dat wire toe comen mochten dat wij die onverwinleke gheesteleke starcheyt gods selue worden ende oec te wetene welc die oeffeninghe es die der onverwinleker starcheyt gods toe behoert siet dit soude wij altemale volbringhen in drien princepalen poenten deen poent ouermids gheesteleke inwendeghe ghesontheyt ende ten anderen male soe behoert tot deser ghesontheyt gheesteleke spise ende oec ten derden male soe soude ons die gheesteleke spise in lanc soe meer saden ende oec hongherech maken beyde in een want wat mensche die ghesont es hi es machtech ende starc ende oec alte met dat hi gheesteleke godleke spise ontfeet soe wert hi in lanc soe meer starkere yeghen alle becoringhe te wederstane maer daer wij gode een intreckende spise werden ende ons god selue weder een eneghe intreckende spise es siet dat es een doergaende gheestelec godlec smaec bouen allen smaec ende oec bouen alle gheesteleke suetecheyt nu merct r dan hier dierste poent vander inwendegher gheesteleker ghesontheyt gods in ons hoe dat wij de gratie gods ontfaen selen siet daer toe behoren ons cort seuen tekene dierste teken es dats een volcomen rouwe van sonden dat enen mensche van al sijnre herten betterlec leet es dat hi ye ghedede dat yeghen gods willen ghewas dander es dat die mensche eer die lichamleke doot der martielien soude liden ya eer hi weder anderwerf dootsonde dade of oec ennech dinc dat hi verstonde dat yeghen den wille gods ware ende oec dat derde dat hier wt desen tween begrepenheyden ontsprinct dats een gans betrouwen hope minne gheloeue dat v god alle sonden alse te vergheefs verlaten ende vergheuen heeft dat vierde teken volghet thans hier na dats ongheveynsde biechte ende ghenoech doen der heylegher kerken in ghewaregher belinghe van penitentien ende oec dat vn teken es dat een yeghewelc mensche die seuen werke der ontfarmhertecheyt oeffenen sal na sijn macht ende deylen den armen van den tijtleken dinghen des hem god verleent heeft ende oec dat vin teken es dit dies alle menschen wel noet ende oec grooten noet es die tstilecs ouertellechs goeds niet en hebben siet die mensche selen doch van binnen draghen een ghemeyne onderlinghe onst ende trouwe te gode met allen menschen ya op dat wij onsen euenkersten minnen ghelijc ons seluen alre menschen eweghe salecheyt te begherende maer dat vijn teken es dat wij al onse werke beyde van buten ende van binnen op oetmoedecheyt funderen selen gode ter eren ende oec inder ghedinkenesse der passien ons liefs heren ihesu cristi siet daer op selen wij altemale onse inwendeghe eernstachtecheyt funderen ya ons seluen niet behaghende noch den creatueren siet ende es dan dat sake dat wij ouermids dese seuen voergheseghde tekene die quade sondeleke werelt ende den duuel ende oec onse eyghen vleesch beghinnen te hatene ende te dwinghene ende oec te verwinnene alsoe dat ons sweren lieghen ende drieghen altemale een better cruce beghint te sijne ende ons god van binne allene behaecht bouen alle dinc die in hemelrike ende oec in eertrike sijn siet dan sij wij seker sonder enneghen twiuel in onser inwendecheyt ghesont worden aen der zielen ya gheuoelen wij ouermids die starcheyt der gratien gods in onser inwendecheyt een puure ontladene conscientie sonder alle beres v spinghe van dootsonden nu siet dan voert ouermids dese pure conscientie soe neke wij hier den anderen poente der dobbelerender starcheyt gods in ons daer ic eer af sprac hoe dat wij na gheesteleke inwendeghe ghesontheyt selen eten ende ontfaen in lanc soe meer inwendeghe godleke spise ya de welke gheesteleke spise de nyement anders ontfaen noch ghesmaken en mach hi en si tyerst als ic eer seyde der quader werelt doot ende ghestoruen ende oec moet hi hebben onuerbeelde inwendeghe vriheyt te gode ende daer toe godteleken inwendeghe vrede in der conscientien ende ten derden male soe sal oec een goet mensche draghen de waerheyt in den mont gods ten belienne in alre stont nu merct dan van der gheesteleker spisen want een opene puur conscientie ende een daer die godleke gratie inlicht ende wederlicht siet alselkene puur conscientie daer de godleke ontfeet in haerre inwendegher oeffeninghen altoes voetsel ende hemelsche godleke spise want onse lieue here ihesus cristus raedt ons selue dat wij werken selen spise die niets niet en vergheet nu vendic dan hier cort dat eenre goeder openre conscientien ende oec sonderlinghe eenen goeden gheesteleken afghesceydenen mensche ya die gods yet ghesmaken sal in den gheeste of ouermids verlichte redene van bouen sonderlinghe toe behoeren vij dinghe of vij inwendeghe wisen van verborghenre hemelschen spisen ende daermet soe selen wij de conscientie puur ende suuer ende oec vri ende open behouden te gode wert op gherecht want het es seker groot noet wanneer dat een mensche van eenre swaerre gheesteleker siecheyt dats van allen sinen sonden ghenesen es datmen dien mensche herde nauwe voert wachte van alrehande onganscher spisen siet soe en es ons dan ten yersten male engheen dincs meer noet dat ic ghemerken can dan alsoe de wise man salmon sprect nauwe of goede hoede want nauwe hoede beyde van buten ende van binnen altoes gheoeffent ende dicwile waer ghenomen ter eren ende ten loue gods siet dits de alre sekerste medicine ya eenen gheesteleke mensche die een af ghesceiden leuen leyden wilt die ic weet want nauwe hoede dits een medicine yeghen alrehande gheesteleke quale van letsamheyden ende dame soe seggic v noch dat een wel behoedt ynnech gheestelec mensche die der eenuoldegher enegher enecheyt gods sijn ende leuen wilt aen hem moet hebben beyde van buten ende van binnen teenre hoeden vij r tekene ya ende bi auentueren meer dierste teken der nauwer hoeden daer sunderlinghe een gheestelec mensche op beghinnen sal dat es dat hi sijn herte te male ontrecke en beroeue van aller heymeleker na wandelinghen der creatueren maer wij selen alle menschen van ons te gode wert wisen ende en selen niemene niemene sic tot ons halen met en gheenre smekinghen dander hoede es dat hem een innech gheestelec mensche van allen eerschen sic dinghen alsoe nauwe ontblooten sal dat sijnre altoes bat te moede sij met gheuene dan met nemene tijtleker dinghe ende oec de derde nauwe hoede es dat hem een ghewarech innech gheestelec mensche niets niet verbliden noch oec bedroeuen en sal van eertsschen ghewinne noch van verliese des sal hi euen ghelijc te vreden staen die vierde hoede de echter enen inneghen gheesteleken godscouwenden mensche toebehoert dats dat hi hem en gheenrer wtwendegher menechuoldegher dinghe onderwenden en sal des hij quite ende ledech sijn mach ende oec dat sinen dienste noch sijnre ordinantie niet toe en behoert want letter onderwendens brinct dicwile vele rasten in ya beyde van buten ende van binnen echter ten vijften male soe sal hem een innech gheestelec godscouwende mensche oec herde nauwe wachten dat hi met sijns selfs werken daer hi van rechte toe verbonden es en ghenen commer noch inwendeghe verladenesse van herten en sal hebben maer een godscouwende mensche die sal alle sijn werken alsoe vriwillechlec ende oec alsoe lichtelec gode teren werken sonder inwendeghen commer van herten ya rechts alse een ander mensche dies niet en doet ende dies niet aen en gheet maer echter ter sic sesten male sal hem een godscouwende mensche herde nauwe wachten ya alse quaedt wt sijnre oghen dat hi in een gheenen dinghen tsijns niets niet sueken en sal ya noch inwert noch vwert noch troest aen gode noch oec aen creatueren echter ten seuenden male sal hem een godscouwende mensche hier yeghen alre nauste hoeden wanneer dat hi wert ghelaten van buten ende van binnen ya van goede ende oec van allen creatueren alsoe waer bi dat hi gheware wert dat hem alle creatueren ende vriende ende maghe afghaen ende dat hem gods troests noch oec hemelscher godleker inwendegher suetecheyt niets niet werden en mach siet dan gheet aen den bent riemen met ons ya ter meester heylecheyt wert v ende oec ter meester noet wert alse wij werden sittende alsoe sente bernaert sprect dat hi sat tusschen twen tafelen ende verhongherde dats aldus te verstane wanneer dat een mensche vore de werelt ende daer na oec allen eertsschen troest ghelaten heeft omme die minne cristi ende oec ouermids den troest die hi van gode hadde ende hem dan namaels oec gods troest af ghenomen ende te male ontrocken wert siet dan dan sic soe wert die mensche sittende ende te male op hem seluen ghelaten ya gode dienen op onsen cost alsoe sente bernaert sat tusschen twen tafelen of tusschen twe wande sat sente bernaert ende verderfde van honghere want gods ende oec ewegher spisen daer hem na hongherde ende dorste dier spisen en hadde hi op den poent niet noch hi en constere oec niet vercrighen ya wat hiere toe dede die werelt was oec te male doot in hem ende daer henen en vonde hi emmer niets niet siet ende alsoe wert sijn gheestelec hongher gods in lanc soe merre ende oec onghedueregher in herteleker woedegher minnen bleef sente bernaert verhanghen tusschen den hemel ende der eerden bouen alle verstannesse van sinnen ter werelt wert en woude hi niet ende gods troest en mochte hem werden aldus es oec mi seluen hondert dusent werf ghesciet want god verberch hem seluen allen creatueren ende oec allen minenden sic gheeste in onbekinnesse alre creatueren alsoe dicwile als hi selue wilt maer daer hi ons hem selue in dat blote sempele eenuoldeghe wesen onser zielen openbaeren ende ghebaren wilt ende ons de weseleke minne gods verheeft bouen al onderscheet ende bouen ons seluen ende oec bouen alle ghescapene gheeste siet hier in soe volbringhe wij alle menscheleke cracht in een eneghe onuerwinleke starcheyt gods die ons niement af wennen noch aue roeuen en mach dats bouen redenen ende oec bouen alle wise van inwendegher oeffeninghen daer wij die onuerwinnleke sic starcheyt gods selue sijn die onuerwinlec es ende aldus seldi weten dat oec den iongheren ons heren ihesu cristi ghesceyde op den cinxen dach doese den heyleghen gheest volcomelec ontfaen hadden en se aen ghedaen worden metter cracht des heylechs gheests van bouen siet doe worden se alsoe ouerstarc ende alsoe machtech in dlichte gods datse daerna r noch doot noch leuen noch oec en gheen onmenschelec torment verwennen en conste van godleker ontfarmhertecheyt ende van vijfterhande maniere xxij capitel nv comic hier dan ouermids dese onvervinleke starcheyt gods op die vijfte gaue des heylechs gheests der godleker ontfarmhertecheyt of oec der oueruloedegher meldecheyt gods in ons want al waende een mensche alsoet oec gheuallen mach alsoe ouerstarc ende soe ingherechte sijn dat hem dochte dat hi hem seluen ende gode ende oec alle dinghe verwonnen hadde te sinen eyghenen wille siet nochtan moet die mensche hier bi hebben ende oec altoes oeffenen die vijfte gaue dies heylechs gheests daer onse here ihesus cristus selue af sprac ende seyt salech sijn die ontfarmherteghe want sij selen vinden die ontfarmhertecheyt want ic seggu wel voer waer dat en gheen mensche soe starc noch oec noch oec sic soe eernstachtech in gherechtecheyt der penitentie en mach sijn ya alle becoringhe te wederstane hi en moet oec emmer yet mede pleghen der ontfarmhertecheyt gods want die heyleghe screft sprect dat gods ontfarmhertecheyt gheet bouen alle sine werke maer nu vendic hier cort van grade te grade deen bouen ander ende oec deen vele honderddusent werf edelre dan ander vijf manieren van ontfarmhertecheyt dierste ontfarmhertecheyt alsoe ghi namaels horen selt die blijft in den mensche allene dander vloyt nochtan en es se niet te male ghemene maer die derde vloyt dore totten euenkersten ende daeromme esse voer gode rene ende oec die vierde die vloyt noch meer doer totten vianden ende totten vrienden ende daer omme soe es die ontfarmhertecheyt te male redelec ende volcomen gheestelec maer die vijfte die vloyt tallen boorden ouer ende daer omme soe es die ontfarmhertecheyt te male gheestelec ende godlec want si en es niet mender dan god selue nu merct dan hier dierste paertye van menschen der herde vele ende oec alte vele es in eertrike daer die ontfarmenesse allene in hem seluen blijft in natuerleken lichte ya ende een vlieten niet voert na ghemeynheyt totten anderen mensche in ouernatuerleken lichte siet ende dit sijn alle die ghene die maer allene een roepen ende wederroepen alsoe die prophete sprect metten v monde ende metten lippen god here ontfarmt v mijns ontfarmt v mijns ende en bidden noch en begheren alre andere menschen salecheyt niets niet dese menschen watse sic allene compassien ende ontfarmenessen tot hem sempelment hebben god hoert si mar hi en verhoertse niet want haer ghebet en es niet gherecht ende dit coemt hier bi wantsi en bidden gode niet vut volcomenen rouwen van sonden maer si begheren wel dat hen god die helle ende tvaghevier af name ende dat hi hem he sic dat hemelrike gaue ende dese ontfarmenesse coemt almeest van natuerleken anxte ende van knechteleker vresen die bi na alle menschen tot hem seluen hebben ya om haer eyghen ghewin of om haer eyghen verlies soe saghense gheerne alst met hem ter noet wert gheet ende sij niet bat doen en mochten dat god haers ontfarmede ende dit sijn die ghene daer die wise salmon af sprect wee den mensche die daer alleene es want valt hi hem en helpt niement op die menschen sijn alle gader allene gheestelec te merkene die gode ouermids sijn heyleghe godleke gratie niet gheenecht en sijn noch oec niet ghemeyneghet en sijn ouermids oeffeninghe der heylegher kerken met allen goeden kerstenen gheloueghen menschen want eest ouernatuerleke gratie soe moetse emmer yet met allen menschen in ghemeynheyt der heylegher kerken vloyen nu dandere partye van menschen dier oec herde vele es die met ontfarmeleken werken vutvloyen ende nochtan en es haer herte niet te male ghemeyne dit sijn die ghene die oec wel als ic eer seyde haers selues persoen ontfarmen ende oec moeder siele ende haers vaders ende selc hare suster siele ende haers broeder ende oec met sonderlinghen na vrienden ende daer toe met alle den ghenen die hem goet hebben ghedaen ende oec goedertyeren gheweest sen hebben siet hier soe hebben selke menschen grooten eernste ende groote ontfarmenesse ende oec mede grooten commer van herten ya voer hem te biddene ende oec aelmoesene voer hen te gheuene ya op datsy die ghene die van haerre conscap sijn ende daer sij bi wandelen ende die se te berechtene hebben ende daer hem goet es af ghesciet dese behertense sere ya opdatse hem seluen ende haer vriende ende haer maghe ende die haer goet hebben ghedaen te hemelrike ende oec ten eweghen leuene ghebringhen mochten nu dat een mensche r seldi weten sijns selues ontfarmt ende sijnre moederziele ende sijns vader ende daer toe alle sijnre vriende ziele ende oec mede alle der gheenre ziele die hen ye goet daden of oec nu doen of emmermeer voert doen selen tot den lesten daghe dies ordels siet dese ontfarmenesse of dese vutvloyende compassie es wel goet ende oec wel gheorloft maer sij en brinct den mensche en ghenen eweghen loen in want wat de mensche enen anderen doet ya gode of oec ennegher creatueren allene omme dat hen daer af weder yet goeds ghescien sal siet dat en es en gheens eweghs loens weert het en si dat sake dat de derde maniere der doer vloyender ontfarmhertecheyt gods ghemeyne ten euenkersten ende oec tallen menschen daer toe come want aldus sprect oec een heylech man dat dan es yerst die bede verhoert alse de minne heeft herte doerbort dats wanneer dat ic alre menschen ontfarme ende oec haer eweghe salecheyt beghere ghelijc mij seluen siet dats caritate want daer omme soe gheeft mij god sijn heyleghe gratie ende oec elken diese ontfeet ya op dat wij voert alre menschen ontfarmen selen ende dit leerde cristus sinen iongheren daer hi sprac te vergheefs soe hebdi ontfaen ende oec seldi te vergheefs wedergheuen ende oec sprect sente pauwels dat caritate thaers niets niet en suect ende daer omme seldi weten soe eest caritate wantse thaers niets niet en suect ya noch aen gode noch oec aen den creatueren ende dese caritate es van diere manieren datse negheen menschen haten noch beniden en mach sijnre weluaert ende hier comic dan opdie vierde maniere der ontfarmhertecheyt daer ic eer af sprac ende seyde ya die noch meer doet ende ouervloeyt totten vianden ende totten vrienden want het en es niet volcomelec ghenoech dat een mensche sinen euenkersten mer hi en minde ghelijc hem seluen maer wille wij leuen na den volcomenen rade gods soe moete wij minnen onsen viant ghelijc onsen vrient want die alre meeste ontfarmhertecheyt ende oec die alre meeste oetmoedecheyt der doeght daer ennech mensche toe commen mach met werkeleken onderscheyde der doeght dats dat hi sinen viant minne ende goedertieren can sijn in alle manieren daers noet es ende daer hijs begheert ende behoeft ghelijc sinen vrient ya wat datmen v mesdoet dies en seldi nemmermeer wreken noch anden maer die vijfte maniere der ontfarmhertecheyt v gods die tallen boorden oueruloeyt ghelijc der wilder zee dese ontfarmhertecheyt settic bouen alle ondersceet ende oec bouen alle beweghinghe dats dat een mensche daer toe come dat hi alsoe hoghe ende alsoe blotelec verhauen werde bouen hem seluen in weseleker enegher enecheyt gods dat hi en gheens ancels in sinen gheeste ghewaer ghewerden en can siet ende daer inder onbewechleker eenuoldegher stilheyt gods bouen alle ghetale der hemele ende oec bouen die ix chore der inghele daer sij wij die eweghe meldecheyt gods selue ya daer wij mede wt ende doer ende oec oueruloyen met dier grondeloser minnen gods al hemelrike ende oec al eertrike doer alle dinghe gauende ende verwillende metter rijcheyt gods want dat een mensche hier toe gheraect gheliker wijs dat ic eer seyde ende oec dickewile hebbe ghesproken dat hi en gheen dinc wreken noch anden en wilt ya al worde hi oec al ennechs inwendechs ancels ghewaer ieghen sinen euenkersten siet dits herde sunderlinghe goet ende oec herde edel want daer in soe besluutmen alle volcomenenheyt der doeght dat wij onsen viant minnen ghelijc onsen vrient mar dat een mensche alsoe vergheest ende oec alsoe doerdreghen weet ouermids dat ingheesten gods dat ons en gheen creatuere noch oec die mensche hem seluen niets niets sic niet beweghen noch berueren en mach noch en can ya ennech dinc tandene wat datmen v mesdoet siet dits noch dusentwerf edelre maer dat wij eletterken beweeght ende beruert werden naden nedersten dele dats ons orberlekere ende oec verdientlekere op dat wij alle ancel bedwinghen dant waere dat wij altoes bouen alle beweghinghe stonden want bouen redene ende oec bouen alle wise van inwendegher oeffeninghen daer wij in eenuoldegher simpelheyt gods staen daer en es en gheen verdienen van loene ende daer omme soe eest ons altoes orberlec ter zielen dat wij altoes in ons seluen staen ende op ende neder gaen ende oec nuwen invlot van eweghen loene ontfaen want ghi selt weten dat onse heer god roept die werc liede ende die wel ende wettelec ghearbeyt hebben in sinen wijngaert der heylegher kerken dien wilt hi met eweghe loene betalen ende die quade ledechganghers die niet ghearbeyt en hebben ende r oec niet werken noch arbeyden en willen ya beyde wtwendeghe werke ende oec mede inwendeghe werke siet dese le sic die ledechganghers selen gaen in deweghe vier daer omme werct na dat ic v voer gheseeght hebbe ende ontfarme een yeghewelc ten yersten male ouer hem seluen ende ten andern male ouer sijnre vriende ziele ende voer alle de ghene die hem ye goet daden ende ten derden male voer alle die ghene die ons nye goet en daden ende ten vierden male soe selen wij sonderlinghe bidden voer onse viande die ons quaet doen of voer die ghene die ons daghelijcs persequeren dien lieden seldi goedertieren sijn in vwen ghebede ende oec mede van buten dars noet es want voer mine viande soe ghelost mi alre eernstelecste te biddene ende oec eest hem alre meest noet datmense te weghe gods wert bracht ende ten vijften male soe selen wij in ons gheuoelen een ghemeyne ouervloedeghe minne gods die bredere ende diepere ende hoghere ende langhere es dan hemel ende eerde ende alle ghescapene dinghe ende alsoe sij wij die ontfarmhertecheyt gods selue bouen ende buten ons seluen die tallen boorden ouervloeyt ghelijc der wilder zee die nyemen versceppen en mach want god es onthoghende ontbreydende ontdiepende ende oec ontwidende alle ghescapenen verstannessen die in hemelrike ende oec in eertrike sijn uitvulling sequitur vander gauen godleker verstandecheyt ende ondersceet van velederhande verstandecheyden des vele mensche ware noet gheweten xxiij capittel ende daeromme hebbic v noch voert te segghen vander sester gauen des heylechs gheests die men heyt die gaue der godleker verstandecheyt ya daer oec die prophete of sprect here gheuet mij verstannesse ende ic sal leuen dat sal men aldus verstaen mijn here ende mijn god vertoeghe ende openbaere mijnre inwendecheyt di seluen ende dijn heyleghe eenuoldeghe godheyt soe sal ic di ewelec leuen ende oec gode in den gheeste der ouerlidinghen allene dienen want wie of wat salegher menschen die gode in onghebeeltheyt bouen beelden met sinen seluesheyt weet ende versteet siet daer moet de mensche gode allene dienen ya ende moeten hem daer enech ende al sijn want het v es bouen alle verstannessen van sinnen ende oec bouen alre creatueren begrip ya dat weder dat een mensche woude of en woude die gode in den gheeste scoude ende verstonde na eenuoldegher sempelre aert gods siet die mensche moeste daer gode emmer op dien poent gheuolchsam ende ghehoorsam sijn weder dat hi woude of niet en woude daer hi te male verhauen ende ghetrocken worde in enecheyt bouen ende buten hem seluen inden derden hemel ghetrocken ghelikerwijs dat sente pauwels stont al bloot doe hi in die godheyt vloot want in den derden hemel daer sente pauwels gode verstont ende scoude al bloot van aensichten te aensichten siet daer wert sente pauwels in den gheeste een volcomen meester van theologien ende oec wert hem daer alle waerheyt gheleert ende gheoppenbaert sonder middel van gode ende aldus doedt oec al noch alle dien ghenen die gode hem seluen verstaen in den bloeten eenuoldeghen spighel der godheyt maer alle dese dinghe seldi weten die holden hen na eenvoldegher godleker wijs bouen redene ende bouen wise in enen bloten ontoegancleken lichte ya daer en gheen creatuere creatuerleker wijs noch oec met een gheenre subtijlheyt van sinnen noch van boeken toe comen en mach noch en can en si dat sake dat ons god selue hem openbare buten allen ghescapenen lichte ende oec buten allen den dinghen die ons redene of anderheyt van gode tueghen mochten maer ic vende wal vele manieren hoe dat god van sinen creatueren bekint ende verstaen wert in enen natuerleken lichte ya emmer deen anders dan ander maer letter gods verhauenre godscouwende menschen soe vendic die gode in sinen lichte iubileren ende speculeren consten in een ouerliden of in een godlec gherinen van minnen nu merct dan ten yersten male hoe god donkerlec ende allene natuerlec wert verstaen van sinen creatueren ende naemaels ouernatuerlec die duuel die versteet ende gheloeft ende bekint wel dat god god es maer hi en mijnt gode niet echter een quaet mensche ya hoe quaet dat hi es nochtan soe gheloeft hi wal dat vader sone heyleghe r gheest dese drie persoen sijn een ghewarech god maer die quade mensche die met quade werken omme gheet ende in berespene van dootsonden leeft siet die mensche hoept altoes twiuelec ende verueerlec op die ontfarmhertecheyt gods ende dats sijn helle echter ten derden male een groot clerc of een groot meester van theologien die rechts alre scriftueren can belien dese meesters verstaen ende bekinnen ende gheloeuen oec wel ouermids die const der letteren dat god es maer ic seggu seker verwaer dit es dat sake datse doer de const der letteren ende bouen alle const der letteren met heyleghen leuene niet na en volghen den gheeste gods sij selen met alle haerre scientien verdoemt bliuen echter ten vierden male soe ventmen oec vele menschen die ouermids sermoene ende predicatie ende oec ouermids wtwendeghe horinghe wel gheloeuen verstaen ende oec bekinnen dat god es maer hier es letter aen belanc of niet of oec men dan niet es dat sake dat god van binnen ouermids sijn gratie inder zielen niet meer en predict dan ons die worde van buten inbringhen moghen echter ten vijften male soe vent men noch eenrehande menschen die van natueren soe behendech ende inscerp van ghemerke sijn datse rechts allene bi hem seluen wel verstaen gheloeuen ende oec bekinnen dat god god es maer wee wee ende oec eweghe maledictie sij den ghenen die ouermids haer groote subtijlheyt gode ende alle dinc willen verstaen ende dan haer verstannessen voer dat verstaen gods niet en laten willen alsoe dat haer minne ende haer begheerleke crachte gods bouen al haer verstaen ghinghe soe mochte die minne gods daer in blinken siet dese menschen die met haeren verstannesse op willen vlieghen in de godheyt sonder faelgieren ende sonder wiken sij sijn ghelijc den vlieghenden aer die een ghewildech coninc es alre volghele sic ya ende sijn oghen die sijn soe edel ende soe starc ende oec alsoe inclaer van natueren dat hi sijn ghesijchte stijct in der sonnen schijn sonder wijken mach hi ontfaen dat licht der sonnen nu siet ende merct nochtan soe verwerp god in doude wet desen alre edelsten voghel ende en woudes niet hebben toe sijnre offerande ende dit betekent ons al noch dat god gheestelec verwerpt alle die ghene die gode in haren lichte ofte in haren verstannesse met v hem seluen willen scouwen sonder wiken ya of sonder ouernatuerleke godleke gratie of sonder die helpe ons lieues heren ihesu cristi want sente pauwels sprect van gratien ben ic dat ic ben onse here ihesus cristus sprac ende sprect oec selue in der euangielien dat niemene anders en clemt op in den hemel dan die van den hemel comen es dies menschen sone die in den hemel es dat was ende es ihesus cristus selue siet hi vermochte ende vermach allene op ende neder te clemmene met eyghenre macht sijns selfs want hi was ende es allene god ende mensche ende alsoe moyses verhief sprac oec onse heer selue die slanghe in der woestinen alsoe moet verheuen werden dies menschen sone dat alle die die in hem gheuoelen sic niet en verderuen maer sij hebben dat eweghe leuen ende dat es seker god ende waer wie dat in onsen here ihesus hoepet ende gheloef ende alsoe met goeden inwendeghen werken ouermids godleke minne in gode ghetrouwen die menschen hebben te hans dat eweleke leuen in hem want het ghesteet oec ghescreuen dat nyemen en mach of en can ghesegghen here ihesus cristus het en sij ghesproken in den heyleghen gheest dat es waer aldus te verstaene diet wt gherechter meyninghen van herten ende van inwendegher liefden sprect die hi tot cristus heeft want wie of wat menschen die al sinen hope ende al sijn betrouwen ende al sinen troest ende oec alle eertssche sorchsamheyt der werelt in gode beworpen heeft siet dats een hemelsch mensche ya die al sijn herte ende al sijn binnenste intentie of intencie ende meyninghe op gode ende oec op eweghe onvergancleke dinghe heeft ghesticht ende ghefundeert ya gheliker wijs dat ic ons voert leren wille hoe ende in wat manieren dat sente pauwels ghetrocken ende gheleydt was doer twee gheesteleke verborghene inwendeghe hemele alse tote inden derden hemel der doerschinegher claerre caritaten daer hi gode claerlec scouwede ende sagh van aensichten tanghesichten nu merct dan gheestelec ende verborghelec ende oec ouernatuerlec dese drievoudeghe hemele gods in ons daer pauwels doer ende in ghetrocken wert ya in men tijts dan in enen corten oghenblijcke soe was paulus gheleydt bouen tijt ende bouen stat ende oec bouen die ix chore der inghele daer hi sonder middel metten gheeste hoerde ende r smaecte ende sach die verborghene heymeleke dinghe gods ya die mi noch en ghenen menschen gheorloeft noch en betamen voert te bringhene noch oec te sprekene maer men machter af spreken ende leren maer watmen daer met den gheeste scout ende gheuoelt ende smaect of siet ya in den derden hemel bouen redene ende bouen wise dits alse een kerslicht ieghen tlicht der sonnen of men dan een dropel waters ieghen die groote zee want men en maechs niet scriuen paulus hi moests oec selue gheswighen maer hi wiste enen mensche die in den derden hemel ghetrocken was maer wat daer paulus hoerde of sach of oec wat hemele dat hi sach dies en segghe hi selue niet ende daer omme soudic v gherne segghen op dat wijre yet bi gheleert mochten werden deen hemel dar paulus toe quam was ende es dat hi wert ghetrocken tot den gheeste gods dander dat hi wert op verheuen metten gheeste gods ende oec dat derde dat hi wert ghetrocken in den gheeste bouen hem seluen ende daer werdt hi sijns selues beroeft in enen ontoegancleken lichte doer twe godleke inwendeghe gheesteleke hemele was paulus op ghevoert tot in den derden hemel seggic noch nu dat mijn here sente pauwels aldus hoechlec ghetrocken wert dat sal ons cleyne stade doen seldi weten het en sij dat sake dat wij paulus met desen drieuoudeghen gheesteleken inwendeghen godleken hemelen na volghen ende dat wijse in ons gheuoelen ende met heylegher oeffeninghen besitten gheliker wijs datse paulus ende oec meneghe andere heyleghe gods volbracht ende ouermids godleke gratie ons liefs heren ihesu cristi vercreghen heeft vanden yersten hemel daer pauwel dapostel was toe ghetrocken xxiiij capitel soe eest dit yerste inwendeghe hemel eens goets gheestelecs menschen ende oec een fundament al onser heylecheyt dats een pure ende een open conscientie sonder alle berespinghen van dootsonden ya daer en gheen vremt henderlec beelde inlichten en mach noch en can anders dan god selue met sijnre gratie ende oec met godleken eweghen dinghen van bouen dits een hemelsche stat gods daer god met sijnre gratien in ontfaen v ende verstaen wert maer nu moet dese pure conscientie hebben haer of haerre wtwendeghe cyerheyt ende oec inwendeghe cierheyt ende ten derden male haer opgaende gheesteleke cyerheyt van buten moeten wij de conscientie cieren alle onse leefdaghe met sconen sedeleken doeghden in gherechter ghehoorsamheyt der heylegher kerken ende selen oec daer toe altoes totter doot toe begrepen sijn te houdene die ghebode gods alse dauid de prophete sprect here segghet hi ic en hebbe dinen ghebodt niet vergheten van binnen selen wij oec die conscientien cyeren ordelec ende ongheveynsdelec te gode ende tons seluen ende oec alse ghelijc tonsen euenkersten die ere gods sele wij soken in al onsen werken in ons seluen soe selen wij altoes neder ende oetmoedech bliuen niets niet van ons seluen als van seluen houdende maer altoes roepende alsoe oec dauid sprect here god ontfarme v mijns paulus wien dunct dat hi yet es want hi niet en es dats omme dat hi yet van hem seluen sijn waent dats een seker teken dat hi gode niet en behaecht daer spieghelt v in dat edel doghen ons liefs heren ihesu cristi ende nedert ende versmaedt v seluen ende oec alle eertssche dinghe soe seldi seker oetmoedech bliuen terde teken daer oec die conscientie in den opghanghe te gode alre sekerlecste met ghecyert ende ghecleedt es na dat mi dunct ende weder dunct dat es dat wij onse minne ende oec onse begherleken cracht voer onse verstandeghe cracht vrilec laten vlieten ende opgaen te gode wert doer alle menechuoldeghe manieren van beelden die allene vut onsen redeleken ghemerke ontspringhen moghen ya van beneden opwert want ic seggu seker voerwaer alle die ghene die verstannesse of bekinnesse gods voer minne setten die moghen dickewile dolen want sij en werden maer allene vut haers selfs redene of vut natuerleken subtilen ghemerke ouermids haer ymaginacie verclaert ende verlicht ya ende nochtan soe scinen dese menschen of sij spraken met inghelen tonghen of dat die heyleghe gheest doer hem sprake soe behendech sijnsse in haren waerden ende nochtan seldi weten soe bliuen dese menschen in al haerre vendinghe ende met al haerre subtijlheyt van sinnen ende r oec met al haerre leerleker cliergien of in haerre grooter voernemender wijsheyt van boeken altoes onuerlicht ende onuerclaert van bouen ende dit coemt princepaellec van desen saken omme dat se haren verstannesse niet en laten wiken ende lieten haer werkeleke minnende cracht ende haer begheerlecheyt gods voer gaen met ewegher werdecheyt te gode sonder wederkeer siet die menschen venden altoes gode ende sij ontfaen oec altoes inwendeghe troest die ghene die gode om hem seluen minnen ende oec om en ghenen anderen wederloen en machmen gode te rechte minnen dan om hem seluen ende dits seggic noch die alre sekerste keer te gode wert wilt een mensche een goet heylech mensche ende een vroem mensche werden ende sal hi oec daer toe met ouernatuerleker gratien gods verlicht werden soe moet van noede die minnende cracht onser zielen onser verstendegher cracht voer gaen te gode die yerste ghebode gods die ye ghegheuen worden ya in den tide der wet die loepen op minnen gode ende niet op kinnesse daer af en sprect die text der letteren niet want onse voergaende minnende cracht gods die en wert niet verlicht in haeren opganghe te gode ouermids onse verstandeghe cracht maer die verstandeghe redeleke cracht wert altoes vut der minnender cracht gods ghecyert ende verlicht ende oec emmer yet ghespijst ende gheuoedt met hemelscher godleker gratien van bouen want prueft ende merct in v seluen es letter goets eneghe creatuere soe quaet noch soe verkeert in al eertrike sij en vercrighen emmer kinnesse gods in natuerleken lichte ya ende deen vele edelekere dan dander want die duuel ende menech ander quaet mensche ende oec menech groot meester van boken ende noch selke andere vierde paertye van menschen die soe doermeerkende ende soe behendech sijn in natuerleken lichte dese vercrighen dicwile ende hebben oec vele meer natuerlecs kinnessen gods ya nochtan datse qualec in sonden leuen dan menech sempel eenuoldech god minnende mensche doet ende hier omme soe seggic v dat en gheen mensche soe hoghe noch soe subtile dinghe van god verstaen en mach hi en werde in sijnre v verstandegher cracht wel bedroghen maer die voervlietende minnende cracht minnende cracht sic gods die en mach nemmermeer bedroghen werden ende dit coemt hierbi want die voervlietende cracht minnende cracht gods si enecht ende enec eenuoldecht haer altoes in gode ghetrouwende werkeleke want die minnende cracht gods die en wilt noch en mach nemmermeer ledech sijn eest minne sprect sente gregorius soe werctse groote dinghe ende dit es waer want die minne die wilt altoes als si gods waernemende es werken of liden of si wilt haer altoes bouen al onderscheet haerre werke met gode vereneghen want die ghetrouwe knechte gods die sueken bouen alle dinc enecheyt gods ende oec beghinsel ende oec oersprunct der godheyt nu merct ende aldus doen oec na dat ghi voer ghehoert hebt selke onghetrouwe knechte die haer verstannesse altoes voer haer minnende cracht setten dese sueken oec wel bouen al dinc yerstecheyt ende oerspronc der godheyt ende sij verstaen oec herde wel in natuerleken lichte haerre verstendecheyt den orspronc ende oec dat ghebaren ende dat wederbaren der godleker persone ende nu machmen dan met corten waerden voert vraghen waer omme dat dese bekinneren gods ende oec dese minneren gods die desen oerspronc der godheyt alle beyde verstaen ende datse dan beyde niet ghelijc en werden in godleker oeffeninghen van hemelschen smake der glorien of der of der sic weseleker minnen gods dits de vraghe waeromme datmen minne voer kinnesse sett ende oec hieromme dat kinnesse buten blijft staende rechts als een mensche die voer de dore steet ende siet inwert euen ghereet daer blote minne altoes bouen redene in eenuoldecheyt sleet ya alsoe daer steet ghescreuen in dewangielie dat die twe ionghers peter ende iohannes dien metten anderen liepen te samen ten graue wert ons heren ihesu cristi maer iohannes daer wij minne bi verstaen gheestelec liep voer snellekere dan peter daer wij gheestelec kinnesse gods bi verstaen alsoe dat iohannes eer te graue quam ende doe dese twe iohannes ende peter alle beyde deen voer ende oec dander na te samen qua r men totten graue daer cristus in begrauen hadde ghewest siet doe ghescieden daer noch vele andere tekene van buten diemen al gheestelec van binnen verstaen ende bedieden mochte want iohannes hi sach ende kikelde sic yerst in cristus graf ende nochtan soe liet iohannes symoen peter voer hem ingaen ende namaels ten derden male soe ghinc iohannes oec in cristus graf ende sach ende gheloefde nu seldi merken tonser leringhe metten gheeste claerlec van binnen sien ende gheloeuen dit es dedelste godlecste vrucht die ic v mach vertughen ya dat wij van binnen claerlec sien ende oec sonder enneghen twiuel bekinnen die hemelsche godleke dinghe die sonder twiuel te gheloeuene sijn want men vent vele menschen die herde sottelec gheloeuen die nochtan wel des gheloeuen dat vader sone heyleghe gheest dese drie persoen sijn een ghewarech god ende dits nochtan eenrehande gheloeue ghelikerwijs dat een ouerheylech wijf die hiet hadewijch sprac ende sprect in haerre edele godleke leringhe want vader sone heylech gheest dat sijn drie columpnen sprect die goede sancte hadewijch daer de vremde gode met bekenne maer alle die ghene die ouermids godleke voergaende minne in gode hopen ende in onsen here ihesum cristum gansselec gheloeuen ende betrouwen met goeden werken beyde van buten ende van binnen ouermids ghemeyne kerstelec gheloeue der heylegher kerken siet dit sijn de ghetrouwe vriende gods ya eest als ic eer seyde dat wij hier met draghen een conscientien sonder berespinghe van dootsonden hopende in dat eweghe leuen ende alsoe volbringhen wij oec hier den yersten hemel der gratien des allen menschen noet es ende oec was dit deen hemel daer sente pauwels doer ghetrocken wert want alle die menschen die gode om hem seluen minnen ende oec om enghenen anderen wederloen siet dese werden alle ghetrocken tot den gheeste gods ende daeromme soe vercrighen oec dese menschen altoes vriheyt ende oetmoedecheyt te gode alle beyde te samen vanden anderen hemel dair sente pauwels was ghetrocken ende een suete sceldinghe in parabolen tusschen den coc ende die minne gods dair hi mede comt of coemt ten derden hemel xxv capittel nv merct voert dat ander poent ya rechts tusschen vriheyt ende oetmoedecheyt hoe ende in wat manieren dat wij vernuftelec verha v uen selen sijn ende werden metten gheeste gods want tuschen sic verhauene opgaende vriheyt ende oec tusschen den oetmoedeghen nederganc onser vernietender cleynheyt soe houdt hem dander middelste verborghene hemel in ons ya daer men gode bouen redene ende bouen beelden ende oec bouen wise scouwet ende siet inwoedegher minnen gods sonder gode te volhebbene siet dese vallende woedeghe minne gods si maect dach ende nacht in den menschen daerse es alsoe grooten storm ende oec alsoe menecherande wonder bouen wonder van begheerten te godewert dats v alle die ghene die ye met tonghen spraken of oec emmermeer met tonghen spreken selen niet volseggen en mochten ya dats oec mi seluen arm sondech mensche alle creatueren ghesegghen mochten dats mendere vele dan een cleyn sempsadeken groot es ieghen dat icts weet ghesmake ende gheuoele want dese ghewoedeghe minne gods seldi weten daerse bouen redene ende oec sonder waeromme steet in ons ouermids vernueftecht godlec crighen in ontbliuen siet daer doetse ons te rechte claghen ende weder claghen ouer gode ende oec ouer die minne ende nemmermeer en mach dese mensche tonrechte claghen ouer gode ende wat hi claeght ende weder claeght soe hi meer ende meer claeght ende weder claeght ouer gode soe hem die minne in lanc soe meer onrecht doet ende daer omme duncket den menschen dicwile al onspoet want die minne en achts niet en twent si ghelaet haer dickewile of sijs niet en verstonde ende of sij ware blent si laet mi oec dicwile ellendelec quelen ende verderuen si en roekes niet al soudic van minnen steruen ende oec laetse mi arm ende allendich dienen op minen cost het scijnt si en heeft mijns noch roeke noch ghere noch ghelost kenke lieue minne nu antwert mi scoene ende waeromme en gheefdi mi v seluen niet te loene ya seker dit es sere sottelec ghevraghet want ic ben v vrouwe ende ghi mijn knecht ende ghi moet mi dienen ouer recht seker minne des li ic v wale dat ic moet sijn v onderwerpen knecht te berghe ende te dale ende altoes moet lieuen na v ghebode die ons allen ghemeynlec sijn ghegheuen van gode maer nu weetti r wel al sonder waen dat ic dit cleyne ende groot al hebbe voldaen ende waeromme mochdi mi namaels verwerpen ende verslaen wildijt weten ic sal v scriuen op dat ghi altoes cleyne ende neder ende oetmoedech soudt bliuen kenne lieue minne nu wetti echter wale dat ic mi niet en mach verheffen noch verhouerdeghen te male want ic ben mijn selues oerconscape v seluen alsoe teniete ghestoruen dat ic v hoechste hulde hebbe verworuen al wat het es v noet want ghi pure creature sijt daer omme moechdi in v seluen bekinnen dat ghi altoes moeght toe nemen ende winnen lieue minne deser grofheyt en dorfdi mi niet leren waendi dat ic mi na loen of na eyghen ghewijn wil keren neen ic miet des en seldi aen mi niet venden want ic en mach mi anders niet dan met minnen in minnen verbenden ende oecht ic v mi seluen gaue te loene waert dan al voldaen neent minne want ic moet altoes onderstaen kenne nu laet dan v claghen varen ic sal v namaels ouervloedelec betalen condijt op mij met doeghden verhalen minne v oueruloedecheyt merret mi dicke te spade als ic alle dinc hebbe voldaen na uwen nausten rade nu merct minen nausten raet willic v leren dats es dat ghi mijns caent deruen ende oec uwes selues steruen in allen keren lieue minne dit hebbic echter voldaen want ic ben om uwen wille neder tot in de helle ghegaen ende oec hebbic onder tijden v hoechste vroude willechlec ghelaten en mach mi dit een twent niet baten yaet het sal v baten condi verbeyden ende beyden want ic en mach mi van v niet te male scheyden minne dits herde oetmoedelec ghesproken noch hebdi dit mi seluen na mijn gheuoelen dicwile tebroken seker quaet knecht nu mochtic mi seluen noch ouermoedelekere verheffen heettie sic mi lieghen ende ic en mach doch niement bedreghen minne ghi segt seker waer ende ghi hebt recht mar berecht mi dies waeromme en sidi altoes niet suete ende goedertieren uwen ghetruwen knecht ghi vraghet mi sere vele selen wij emmer moeten paerlementen tusschen ons tween ende schelden des pleghen die minnaren ende die minne selden want waer die vri v entscap alsoe cleyne tusschen ons beyden alse hier begrijp nauwe es soe soude wij herde dicwile scelden maer dies pleghen twe naghevriende selden kenne lieue minne gods ende waer op verlatti v of waer omme sidi soe stout het scijnt datti selue gherne scelden sout berecht mi dies ic v tehans vraeghde waeromme dat v alre ghetrouste knechte bi wilen na v suetecheyt cume moghen ghedachte dit soudic v vollec hebben bescreuen waerdijs te male te mi waerts bleuen ende haddi uwen eyghen wille totter doot toe onder mi ghelaten soe quame v suete ende suur steruen leuen euen wel te baten lieue minne es dit echter waer die ghene die in sueten noch in sueren niet en verkiesen dese en moghen emmer niet verliesen dat duncket mi alsoe lief antwerdic di want si sijn den sone gods ghelijc in minnen kenne lieue minne nu gheeft mi vwen alre nausten wonnessen of vonnessen raet es volcomen do sic liden doghen die alre sekerste wech dien men te gode wert gaet yaet dat sweer ic v bi mijnre godheyt dat in den mensche es verborghen die sone gods ende oec alden scat der ewegher waerheyt de scat seldi weten der ewegher waerheyt dat es dat sempele ghebruken der eenuoldegher onbewegheleker drieheyt gods lieue minne woude mi nu desen eenuoldeghen scat der drie persone in een stille ghebruken gods minne met minne gheuen te loene soe waer mijn loepen ende oec mijn ongheduere woedeghe minne al voldaen ende alsoe mochtic ten derden male bouen al navolghende ondersceet met sente pauwelse ouer in die godheyt gaen ende dit sijn die blote inghekeerde gheeste ende die eenuoldeghe verborghene sonen gods daer oec sente pauwels af sprect sij sijn doot ende haer leuen es verborghen met cristus in gode vander seuender gaue des heylechs gheests diemen het sapie xxvi capitel ende aldus come wij hier op die leste seuende gaue des heylechs gheests die men heet sapietia sic dats rechts die indeleke gaue bouen alle gauen der smakender wijsheyt gods r want voer den blooten eenuoldeghen orspronc der godheyt daer alle minnende verstandeghe ghescapene crachte onser zielen faelgieren ghebreken ende wiken den eenuoldeghen inwerkene gods in ons siet daer beghint yerst die hoeghste intreckende smakende wijsheyt gods daer wij ouermids wtganc onser werkeleker gratien werden verlicht ende ghecleedt ende wtghespijst ende oec te male doer voedt ende doer vloeyt metten eweghen onindeleken clede der glorien gods want daer werkeleke gratie in ons eyndt ende wtgheet ouermids antwerde der blooter ieghenwordegher drieheyt gods in enecheyt siet daer gheeft ons glorie of ghebrukeleke stille minne gods haer beghin ende dats gode volhebben dat wij ons seluen alsoe wtghewracht hebben dat wij daer niets niet meer ghewerken en connen ende wij dan daer teynden bouen ons seluen ende bouen alle werc ende anderheyt ende ondersceet ouerformt ende ghewracht werden ouermids dat ingheesten gods want gods ingheesten gods sic dats onse ontgheesten ende sijn eenuoldeghe openbaren dats onse bloote oueruaren ende gods eenuoldeghe weseleke inspreken dats onse onberueleke sic swighen ende gods gloriose doer vloeyen in ons met hem seluen ende met allen sinen hemelschen gauen dats onse ghebrukeleke binnen bliuen nu merct voert wat men v segghet of watmen v mach scriuen ic lere v dat en gheen dinc soe seker en es als binnen bliuen want die binnen bliuende mensche hi wert altoes verlicht ende ghelert eest dat hi sijn eenuoldeghe ghesichte in onwisen bouen redene keert mar diere menschen vendic letter goets die in blooten weseleken in sine gods connen verheffen haren moet maer oec seggic v als men desen titel wel besiet dat dit mi seluen wel dicwile besciet want ic werde dicwile van gode ghelaten in soe grooter noet als of ic nemmermeer van gode en soude weten noch cleyne noch groet ende dits onse alre beste ende oec onse alre edelste dat ons alre verdienstelecste maect dats v dat wij ghelijc arm connen sijn om gods willen alse van gheesteleken troeste rike beyde te samen euen ghelike dat wij alse wel gods ende alles troests connen deruen na onsheyt alse hebben alse waerbi dat wij gode en gheen dinc en connen ontsegghen ya wat hi met ons wilt doen wilt sic in tijt of in der ewecheyt daer wij daer toe altoes sijn euen bereyt want die ghene die soe grontghelatens willen sijn ende soe oetmoedech ende oec alsoe bloot onder gode datse na haersheyt niets niet en connen verkiesen dat sijn die ghene die altoes aen der sielen wennen ende niet en verliesen want ic seggu seker oec voerwaer dit dat ons en gheens dincs meer noetorftech noch oec orbelekere ter zielen behoef en es noch oec des lichamen dan dat hem een yeghewelc mensche die leeft met aermoede of met lidene ende met doghene behelpen can want en es niemene in al eertrike soe wel op den wech noch en gheen soe grooten heer noch vrouwe hen en coemt ondertijden emmer yet yeghenheyden te lidenne of datsij doghen moeten het sij hem weder lief soe leet siet ende aldus willic oec spreken van enen ghemeynen inwendeghen gheesteleken ouernatuerleken aermoede van vriwilleghen armoede xxvij capitel want ghi selt dit weten dat alle menschen die emmermeer met gode salechlech behouden selen sijn siet dese moeten emmer alle te samen yet arm van gheeste ende ghelatens willen sijn ten yersten male soe seggic dat alle menschen moeten laten ende haten quaetheyt ende ondoeght of ondooght ende sonde ende oec alle vremde creatuerleke ongheordineerde vrientscap ende alsoe moet bander side god ghemint ende gheoeffent ende oec beseten werden bouen al dat eertssche ende ghescapen es ende ten anderen male soe moeten wij oec ons seluen laten ende haten totter doot toe onder vrien willen der gheboden gods ende oec onder dat ghemeyne kersten gheloeue der heylegh ken ya alle datte latene dat die heyleghe kerke verbiedt ende te doene dat si ons raedt ende ghebiedt in gherechter penitentien der verduldegher goedertierenleker ghedoochsamheyt siet ende r es dat sake dat wijd na dese selue voergheseyde maniere alle tribulatie ende alle doghen dat ons toe coemt soe wij maest connen ende moghen ontfaen vander hant gods ende pinent ons altemale te lidene in den name ons heren ihesu cristi soe sij wij seker emmer yet arm van gheeste want alsoe vele als een mensche men ende meer omme gods wille doghen ende liden can vriwillechlec dat sijnre natueren yeghen ende contrarie valt siet alsoe vele es een mensche meer armere van gheeste dan dander maer wildi ten anderen male weten ende volweten welc een volcomen gheestelec mensche es of wat eenen volcomenen gheesteleken armen mensche van rechte toe behoert daer onse here ihesus cristus selue af spraec in sente lucas euangelie of ewangelie wiltu volcomen sijn soe vercoep watdu heefs ende gheeft den armen dan saltu scat hebben in hemelrike ende com ende volghe mi hier moechdi prueuen ende merken wie dat onsen here ihesus cristus volmaectelec na volghen wilt beyde van buten ende van binnen die moet al vercoepen goet lijf ziele herte ende sin ende oec aldat ligghende ende roerende heeft beyde in hemelrike ende oec in eertrike ya alsoe verre als hi gheprueuen of ghemerken ende verstaen can dat hem eneche dinc meer lettet of hendert van vrien inkeer te gode dan dat ander dat moet een mensche talre yerst vercoepen ende vertien ende oec gheheellec alle henderleke dinghe wt sijnre herten sluten ya alle die ghenen die onsen heren ihesum cristum van buten ende nochmeer van binnen blotelec ende gheheelle sonder eyghen achterwert sien na volghen willen die moeten willen hem seluen daer toe hebbelec ende haestelec bereet maken nu valt hier op een vraghe of alle menschen die in eertrike sijn volcomen armoede souden moghen aen nemen beyde van buten ende van binnen ya sonder sonde te doene ende sonder calengieren ic spreke ende selue antwerde tot deser vraghe neense want man noch wijf die in wetteleken huweleke tsamen sitten dese en mooghen emmer hem seluen niet sceeden te male van een dat es dat die huwelec als hi wettelec met vleesscheleker vergaderinghen der lichamen volbracht es alte niete ga of gaen mochte het en sij datse god sceede metter doot voertmeer soe en soude oec gheen van beyden sonder onderlinghe consent ende die ordinantie der heylegher kerken daer toe behoeren v de moghen gaen ya oec in eneghe approbeerde ordine als die huwelec in den wetteghen bedde met vleesscheleken werken na die huweleke ghelooften volbracht ware dat ic daeromme segghe want en ware die huwelec met selken werke noch niet volbracht soe soude een yeghewelc van beyden ia oec sonder onderlinghe consent in ene gheapprobeerde ordine moghen gaen ende daeromme soe heeft die heyleghe kerke gheordineert enen tijt binnen die welke tijt si hem beraden souden ende moghen of si hem verbinden willen den ouersten here ende den ouersten brudegom te trouwene eersi te bede sic selen gaen ende hem vleesschelec vereneghen ende vergadderen na huweleke maniere ende ghewoente oec sijn noch andere saken die te langhe waren te scriuene mids die welke huwelec wel mach werden ghesceeden altoes nochtan na der die ordinantie gods ende der heylegher kerken maer want die sceedinghen ende die redenen der sceedinghen menecherande sijn daeromme soe moetmen nauwe toe sien alsie ghescieden selen datse ghescieden alse van rechte sculdech sijn te ghescieden want die bisscop noch oec de paeus van romen hi en heues selue en gheen macht man of wijf te sceedene het en waer om wetteghe saken of om enegherande dinghe dat wetteleke huwelec beletten mochte ende hier omme soe seggic v seker voer waer dit wat manne die sijn eyghen wijf of sijn kint of sijn ambacht of oec sijn wtwendeghe neringhe laet ya ende neemt enen schijn aen van wtwendeghe armoede dat si swestere of hi lollaert wert ende loepen alsoe van lande toe lande roepende broet doer god siet dit sotte wijf die aldus haren eyghen man ontloept of oec die dwasachteghe man sinen eyghenen wiue om noch heylechlekere te leuene dit sijn seker die ghene die der gratien gods ontloepen ende oec vallense voer gode in den ban der abolghen dats in dootsonde ende hieromme soe seggic v noch een werf noch anderwerf ende oec derde werf wie dat metten sacramenteleken bande des huwelecs ghebonden ende in wettegher trouwen gheuaen es dese menschen en moghen emmer en gheen volcomen puur wtwen r dech aermoede aen nemen noch si een sic moghen alle dinc noch oec al eyghenscap van buten na den wtwendeghen mensche niet laten ten ghesciede in manieren die ghorlooft sijn als men voer merken mach ende daer voer een deels af gheroert es want augustinus die sprect een man die sijn wijf heeft dat die hi sic ghedelt es maer van binnen metter herten na den inwendeghen redeleken mensche soe sijn alle dinc te latene ende oec al ouer te lidene eest dat wij in den gheeste onsen eneghen here ihesum cristum in den gheeste ende inder waerheyt na volghen willen ende begheren siet ende in deser manieren es dat waert der euangielie te verstane daer onse here af sprac ende seyde soe wie laet vader ende moeder ende suster ende broeder of wijf ende kint of acker doer minen namen ende doer dat euangielium die sal in der tijt hebben hundertfuldeghen loen ende daer na deweghe leuen maer dit laten seldi weten es te verstane metter herten te latene na den inwendeghe mensche soe moet god ghemijnt sijn bouen wijf ende bouen kint ende bouen vader ende moeder ende bouen suster ende broeder ende oec bouen al dat eertssche of creatuere es siet ende dit es wel eenrehande aermoede des gheests dat dwijf ghehoorsam si den man ende oec die man sinen eyghenen wiue ya al wordense nochtan eletterken van binnen ghehendert ende in hem seluen gheslaghen wanneer datse haer lijfleke sinne te neder draghen ouermids waellost des vleessches als si dwerc des huwelecs doen ordelec te gods eren ende oec meynen te doene beyde oec in voere ende oec in na om die vrucht des lichame te gods loue soe eest een goet werc in der meyninghe nochtans soe ghesciedt selden luttel of niet daer en ghesciet dagheleke sonde ende ghebrec want het hendert ende let op dien poent van vrien inkeer te gode ya selden luttel of niet ghesciedet anders ende nochtan en moghen man noch wijf omme dese letsamheyt haer huus noch hem seluen niet sceeden ten ghesciede in gheorloofde maniere ende om zeer redeleke saken als voer gheseeght es maer si moghen haer bedde scheeden met haerre beyder consent ende wille ende aldus moghense bi den dinghen arm sijn ende v hueden hem seluen soese naest moghen van waellostecheyt des vleessches want sinte paulus leert ons die ghebonden sijn datse haren bant wijsselec houden van xij teken die toebehoeren den vriwilleghen alre armsten des gheests xxviij capitel nv merct voert van den vriwilleghen alre armsten des gheests welc die sijn die onsen here ihesum cristum na alheyt haers selues beyde van buten ende van binnen na gheuolghet sijn of na volghen willen sinen nausten rade siet daertoe behoren ons cort xij tekene ende licht valter meer of men dierste teken dat enen gheuareghen gheesteleken mensche van rechte toe behoert dats dat hi hem ontcommeren ende ontladen ende oec ontblooten sal soe hi alre naest mach van eertsschen verganncleken sic dinghen ende oec van alre vremder creatuereleker na wandelinghen op dat wij nyemene te heymelec en sijn noch oec onse herte en becommeren dan met gode allene ende oec met eweghen dinghen die onser zielen salecheyt toe behoeren dander teken es dat een gheestelec mensche meer aensien sal wies hi deruen ende ontberen mach eertsscher dinghe om gods wille dan wies hem noet es ya op dathi eertsscher dinghe altoes lieuer men hebbe dan meer ende pine hem altoes nauwe noetorfte des lichamen te nemene want hongherech op staen van der tafelen bi ghenoch te hebbene dats lijfleke soberheyt ende oec lichameleke ghesonde m terde teken dat enen gheesteleken mensche echter toe behoer dats dat hi sempelec ende eenuoldeleke god meyne in al sinen werken sonder tsijns yet daer in te suekene siet ende dit es gheesteleke soberheyt ende reynecheyt des herten die alle gheesteleke oncuyssche begherlecheyt verdrijft dats dat een mensche tsijns niets niet en suect noch inwert noch uwert ya noch aen gode noch oec aen gheen creatuere ende hier wt soe ontsprinct ons tfierde teken dats wanneer dat een mensche tsijns niets niet en suect noch inwert noch vwert ya noch troest aen gode noch oec aen en gheen creatuere siet dan mach die mensche altoes coene ende vri ende oec stout sijn voer die oghen gods ende hiermet soe behout die mensche vrien inkeer te gode ende tallen doeghden tvijfte teken es dat duncke mi dat die mensche niet soe r coene noch soe stout en si hi en hebbe altoes godleke vrese daerbi want dit hoert der oetmoedecheyt toe die coninginne es van allen doeghden tseste teken es dat die mensche hem soe oetmoedech niet toenen en sal in den wtwendeghen sinnen dat yet houerde werde van binnen maer siet dat ghi scijnt ten seuende male es dat een gront oetmoedech mensche ende oec een arm of aerm mensche van gheeste die hem seluen van binnen te niete drucken ende versmaden can onder gode ende oec onder allen creatueren maer dachtenste teken settic noch vele hoghere dats dat een mensche des ghelijc ende ongherenen sta van binnen wanneer dat v een ander verdruct of versmaedt tneghenste teken es al woerde een mensche yet daer af ontsaet van binnen als men hem yet mesdoet weder recht soe onrecht soe sal hi hem alsoe van binnen gheuoelen dathi des nemmermeer wreken nocht oec den en wilt noch en mach noch oec en can ya wat dat men sinen persoen mesdoen mochte totter eyndeleker doot toe maer een arm mensche van gheeste die sal hem ten tienden male alsoe oueruloedech gheuoelen ouermids onsen eneghen heren ihesum cristum in caritaten dathi alsoe bereet sal sijn daers noet es lieue te doene sinen viant ghelijc sinen vrient ende dats een spieghel van allen doeghden als hi dat werc der oetmoedecheyt werct beyde van binnen ende van buten voer gode ende oec voer der menschen oghen maer dat elfte teken eens gheestelecs arms menschen es dit alhaddu een ander yet ander yet sic mesdaen des en seldi hem nemmermeer te kinnen gheuen in en gheenre voeghen ya noch in waerden noch in werken noch in spele noch in eernste noch in bichte noch buten bichten mar wat v ouer den hals comen mach totter doot toe het si steruen soe leuen wat dat si siet dat seldi altemale ontfaen vander hant gods ya sonder alle murmuratie ende lident puur vriwillechlec gode teren van gherechter godleker minnen sonder ennech weder segghen ende oec sonder ennech beclaghen ende alsoe seldi raste ende ende sic vrede hebben in al uwen daghen want die minne gods sal al uwen last helpen draghen want dalre orberlecste ende del delste sic ende dat beste dat ic kinne dats liden doghen van gherechter v onwandelbaregher minnen die haer hout bouen allen verstannesse van sinnen hoe die coc oetmoedelec vergiffenesse of vergeffenesse bidt es dat hi yet messcreuen heeft in sijnre leringhen ende hoe hi begrepen was xxix capitel nv biddic met innegher herten onsen lieue heren god van hemelrike ende oec biddics der heylegher drieheyt gods te male ya es dat sake dat ic in eneghen dinghe hebbe messeyt in alle mijnre leringhen of messcreuen dat mi god dat ouermids sijn groote grondeloese goedertierenheyt wil verlaten ende vergheuen ende oec willic voertwertmeer ouermids die gratie gods betteren mijn leuen ende oec biddic noch oec meer ghenedechlec met grooten eernste ende met grooter begheerten ya allen den ghenen die mijn buekelkine groot of cleyne hebben ghelesen of namaels selen lesen datse mijn arm leringhe gods niet qualec en ordelen noch tonrechte en begripen onwerdelec na den aenscine haerre scaden want mi waer herde leet ende oec vtermaten leet dat hem yement in al eertrike te rechte aen mi stiete of dat oec enech mensche mijns of mijnre leringhe ghehendert of ghearghert worde bi mijnre scout of bi minen ocsune seker daer na en hebbic niet ghepijnt noch ghearbeyt mar ic weet wel dit seker ouermids de ghenede gods ende oec ouermids dat ghetughe des heylechs gheests datic in al mijnre leringhe anders niet en hebbe ghesocht noch oec noch en doe dan puurlec dere ende den lof gods ende oec alre menschen salecheyt daer bi ghelijc mi seluen des sal hopic god ende oec de eweghe waerheyt ihesus cristus wies onderwerpen knecht dat ic ben mijn ghetughe ende oec mijn orconde sijn in den ioncsten daghe des ordels ya dat ic en gheen dinc en hebbe gheleert het en mach hopic openbaer wel bestaen metter heylegher kerken ende oec metter heylegher screftueren nochtan es mijn leringhe in sommeghen steden ende oec van selken personen hopic tonrechte ghecalengiert ende qualec verstaen ya opdat mijn leringhe altoes ouereendreecht concordierende metter heyleghe screft soe en willickere niet loechenen ic hebbe lieuer te steruene met onrechte dan ic den heyleghen gheest loghenaer maecte ya of datic selue een loghenachtech onbelidere gods w want eenrehande menschen die r mijn leringhe niet en hebben verstaen noch en selen verstaen in vele steden siet dese hebben mi plompelec begrepen ende oec selke andere scalkelec van onwerden om dat ic een leec onghelettert mensche ben ende oec selke derde menschen daer ic mi grooter trouwen toe vermaet ende noch doe desen hebben mijn leringhe oec begrepen ya nochtan datse wel verstaen dat mijn leringhe ghewarech es siet nochtan weettic wel datse mijn waerde ondertiden auerecht ende wederkeerdelec nemen ende en volghen niet den sinne noch oec der sententien mijnre meyninghen siet ende aldus mochtmen die heyleghe screft ende oec onsen here ihesum cristum hem seluen in vele steden begripen want ic hebbe oec mi seluen puur willens in sommeghe steden weder sproken anders ende anders ende namaels ter anderen stat wederseyde ende dat dedic om selker verkeerder menschen dolinghen wille ende hier omme soe seggic v oec datmen den luut van den waerden altoes wel versteet maer die meyninghe der screftueren of oec die godleke dinghe die in der meyninghen verborghen sijn dit es dicwile swaer ende podersam te verstaene want die text der blooter letteren die wederspreect in vele steden deen dander noyt en sprac nyement soe claerlec hi en mochte in sinen worden wel begrepen werden maer die verborghenheyt der godleker meynynghen inwendegher meyninghen dat en mach nyement begripen dan god allene ende diet van gode ghegheuen wert ic seggu oec noch meer het en es oec niets niet ter pinen wert die dinghe daer ic af begrepen ben want het luudt sempelment ieghen die heyleghe scriftuere niet ende hier omme en derfmens oec niet sere ontschuldeghen noch verclaren maer daer een ghemeynte yet haer scade in doen mochte dat es altoes goet verhuedt ende belet soe men naest mach van iiij poenten dair hi af begrepen was ende sijn ontscout dair af xxx capitel hier na volghen dan de welke dinghe daer ic af begrepen soude sijn want in sommeghe steden hebbic ghesproken dat ons die gratie gods wt gode gheboren wert nu dit hebben someghe mensche daerop ghe v keert als of ic dit meynde dat die heyleghe gheest vten vader gheboren worde trouwen neen ic ic en legghe dat eweghe beelde des vaders noch oec dat weseleke ghebaren der godheyt in den heyleghen gheest niet want die heyleghe gheest es minne der godheyt mar de vader ghebaert ons sinen eneghen sone dat eweghe woert sente iohannes euangeliste sprect ende van sijnre volheyt hebben wij alle ontfaen gratie bouen gratie want die wet es ghegheuen ouermids moysesse ende gratie ende waerheyt ouermids onsen eneghen here ihesus cristus ende in deser wijs machment verstaen van der ewegher gheboert der gratien ende der glorien gods ons ouermids onsen eneghen ihesum cristum wt gode gheboren echter hier af was ic oec begrepen omme dat ic seyde dat ic mijn hoechste leringhe ontfinc of ontfaende ben in die leuende binnenste eenuoldeghe binnenste ons heren ihesu cristi trouwen dit was ende es al waer dese selue ghelikenesse seggic noch ende oec en scame ic mi des een hellewert niet dat ic onse here ihesus glorie ende lof ende eere aen draghe van allen minen wetteghen saken maer ic soude mij des herde sere scamen dat ict mi seluen aendraghen soude of oec enegher creatueren want ic mijn leringhe seker niet ontfaen noch en vercreghen en hebbe van en ghenen mensche onse here god sprac doerden ezel weetti wel ende dit was doch een onredelec re ende ic ben doch een redeleke creatuere ende daeromme biddics v noch dat ghijs v niet en verdrieten en laet al ben ics onwerdech dat god sijn ontfarmhertecheyt met enen armen mordeghen sondaer ghewracht heeft want alle sette god alle menschen in hemelrike ende al maect hise alle meesteers sic in theologien seker mi en souds niet verdrieten ende mi en soude oec niet dunken dat mi god onrecht dade ya al worpe mi god allene in de helle want des hebbe ic dicwile best ende oec alre beste verdient echter ten derden was ic oec begrepen om dat ic een borken maecte ieghen enen prediker die meester eckaert hiet nu merct want ic wil v hier prueuen na enen sinne dat ic ieghen eckaerde en gheen dinc tonrechte en hebbe ghemaect noch ghesproken r des ben ic los ende vri voer die eweghe waerheyt want ic minne seker eckaerts ziele na dat verborghen kinnesse gods ghelijc minre eyghenre zielen nu prueft dan in wat manieren dat ic ieghen eckaerde niet ghesproken en hebbe maer es hi in deweghe leuen als ic oec hope dat hi es want hi gaf hem na al sijn dolinghe onderworpen der heylegher kerken soe eest dan seggic nu altewel met hem dat ic die dinghe wedersproken ende weder prueft hebbe daer hi meneghe mensche met in dolinghen maecte ende oec al noch meneghe mensche rasen doet mids sine screft ya ouermids welke sotte onsobere dinghe die bouen mate kerstens gheloefs ghinghen ende daer in kersten gheloeue met verdonkeren woude want hi sprac vele sotheyden dat hi met engheenre screeft gheprueuen en conste mar sijn screft sprac ieghen alle meesters die doe leefden dat ghetuuch hi selue ende daer omme soudement van rechte hastelec verberren op dat niet ghesayt noch ghemenechuoldecht en worde quetsende dat ghemeyne volc quamense hem te voerschijn want sempele goetwilleghe herten sijn ondertiden licht verleydt nu willic dan dit seggen het si dan dat sake dat eckaert nu in deweghe leuen si ende quame hi selue hier beneden vten eweghen leuene soe weettic seker voerwaer wel dat eckaert hondert dusent werf meer ieghen sijns selues screft spreken soude dan ic ye ghedede of ic oec emmeer doen sal ende eckaert souds oec mi ende allen den ghenen die sijn sotte rasachteghe leringhe calengieren ende verwerpen daerin onghelijc es der heylegher screft mennech hondert danc weten als hi oec noch doet nu es hi in deweghe leuen want eckaerts leringhe die was altemale wisende op een sempel eenuoldeghe bloot al ondersceet ende anderheyt af ende ghescapenheyt te verliesene ende oec een sone gods te sine ende niet vele sonen siet dese menschen dolen ende wederdolen alle ghemeynlec die dat houden ende wederhouden dat wij daer niet dan een sone en selen sijn ende met vele sonen van gratien maer ghelooft ende ghebenedijt nu ende oec in alre v tijt sijn alle die ghene die alle dese beyde tekene te samen in hem gheuoelen smaken ende gheloeuen hoe dat wij daer ende oec hier een eenuoldeghe sone der glorien gods selen sijn in cristo ende oec daer toe vele sonen van gratien bi cristus ende omtrent cristus ende ouermids cristus sijnre heyleghe doot ende sijnre verdienten soe werde wij alle gheheylecht ende ghebenedijt want ihesus cristus mijn here ende mijn god hi es selue een sone der gratien ende oec een eenuoldech sone der glorien sijns vader want cristus es selue glorie ende oec eweghe vroude in der godheyt ende sal nochtan altoes sone der gratien bliuen creature ghescapen na den nedersten dele der menscheyt ende onghescapen in der godheyt siet ende aldus hebbic v bewijst hoe dat wij bouen ons seluen selen sijn een eenech sone der glorien gods ya die selue sone gods een eenech sone van natueren es cristus ende wij selen oec daer toe sijn vele sonen van gratien ende van ghenaden ouermids cristus want en ware wij niet een eenech sone van naturen ewelec voersien van gode soe en mochte wij niet sonen der gratien werden ouermids cristus ya nochtan soe seldi voert weten dat ons dese eweghe onwandelbareghe voersichtecheyt der ewegher verkiesinghen gods dat wij sonen van natueren sijn niet goet noch oec heylech noch salech en maect en si dat sake dat wij weder verkiesen gode te minnenne ende oec alle sijn wetteghe ghebode te houdene totter doot toe soe moete wi dat rike gods mede verarbeyden ende altoes in lanc soe meer met heylegher oeffeninghen van doeghden veruolghen ya beyde van buten ende van binnen want sal ons dalre hoegste god selue ghegheuen werden soe moete wij weder dalre nederste bringhen tot den ouersten dit seldi merken want daer gods onghewrachte natuere ende onse binnenste blote verhauene gheesteleke natuere vergadderen ende vere werden in enen sempelen bloten ghesichte der ouerlidinghen alre ghescapenheyt siet daer werdt dnederste ghetoeghen ende ghesaect tot den ouersten der godheyt ende dit ghesciet ons ouermids r die leuende binnenste ons heren ihesu cristi want in dat bloote verhauene eenuoldeghe ontmoeten gods daer wert ons altoes dat eweghe waert ihesus cristus sonder onderlaet ende oec sonder alle waeromme in der godheyt gheboren siet ende also dicwile alse wi deser leuender eenvoldegher binnenster ons heren ihesu cristi waernemen ende ons dit sempele beelde der drieheyt gods ghetoent wert soe set ons die sone gods ihesus cristus ouer in enecheyt ende de vader trect ons in sijn gloriose aenscijn ende die heyleghe gheest verheft ons te male bouen ons seluen van minnen in minnen ende dits thoeghste ende dedelste ende dbeste dat ic can vernemen of versinnen maer hier toe tot deser minnen en mach nement gheraken noch oec ghesmaken hi en verniete sijns selues totter doot toe onder wille gods in oetmoetdecheyt ende wij selen oec daer toe al onse lefdaghe sic sijn ende begheren te sine onderwerpene oetmoedeghe dienstknechte ons heren ihesu cristi ende der heylegher kerken ya altoes ligghende met oetmoedegher vresen onder die gloriose voete ons heren ihesu cristi ghelikerwijs dat maria magdalena dede soe selen wij gode onse stinkende sonde sonden sic claghen ende bewenen ons seluen ende oec alre menschen noet tot dies maels dat ons minne heft ende verheft te male bouen ons selfsheyt siet ende daerna selen wij alsoe grontoetmoedech bliuen in ons seluen dat wij ons van eenghenen sic dinghen dat ons toecomen mach en selen verheffen noch verhouerdeghen noch oec verwanen want wie dat in minnen rast ende woent in gode bouen hem seluen siet die oetmoedeghe mensche en mach hem nemmermeer verhouerdeghen noch behaghen in hem seluen ya yet tijts op te bliuene maer houerdeghen inval mach hem wel toe comen ondertijden ende dies wel luttel want aen den gront vernietende oetmoedeghe mensche sijns selues siet daer aen en mach die houerde niets niet meer wennen dan datse den menschen van sinen binnen al voerspelende ghetoent wert want houerde noch ghierecheyt noch oec hat noch niet noch vremden toren dese vier dinghe en moghen in den ghewareghen oetmodeghen mensche en ghene verborghenen stat ydel venden maer traecheyt gulsecheyt ende oncuysscheyt dese drie becoringhen die princepaeliec sic van natueren wt der beweghinghen des vleesch ontspringhen siet hier af v wert een gheestelec mensche ya hoe heylech dat hi es alle sijn leefdaghe met ghequelt ende oec moeten wij emmer hier yeghen yet striden ya beyde nacht ende dach moet bloet ende vleesche met harder penitentien bedwonghen sijn onder onsen inwendeghen redeleken mensche op dat die inwendeghe mensche altoes douerhant behoude ende sinen vrien inkeer te gode bouen tvleessche echter ten vierden male soe was hopic oec mijn leringhe van sommeghen personen tonrechte begrepen of wel qualec verstaen ya in sommeghen steden daer ic sprac gheliker wijs dat ic noch spreken ende verclaren wille van religiosen menschen die daer ordene ende reghele ontfaen hebben te leuene na die drie princepale poente daer deen af es ghehoorsamheyt dander reynecheyt ende oec dat derde poent dies lettel yement begheert na schijn of na sijn van buten dats vriwillech armoede want dese drie poente sijn emmer oerspronc ende oec fundament daer die macht der ordenen te male op ghefundeert es ya ende oec alde heylecheyt die dordenen in hebbe die es in desen drien poenten beuaen ende gheleghen maer nu dunket sommeghen menschen dat ic moneken ende nonnen of oec den mendicanten den stecke of den wech alte nauwe ende altinghe hebbe gheset ya omme dat icse wisen ende leren wil na dyerste fundament der regulen te leuene e ende dats nu prueft ende merct van drierhande religiosen menschen die hoir orden wel houden nochtan deen bat dan dander xxxj capitel want ic vende hier cort aft sprekene wel drie manieren van religiosen menschen die alle gaddere haer ordene wel houden ende nochtan deen vele louelekere ende bat dan dander dierste die haer ordene wel houden metten mensten te volcomene dat sijn die ghene die hem niet onghehoorsamlec en setten ieghen haers ouersten wille ende die oec een gheen eertsschen eyghen proper goet of dinghen heymelec en verberghen buten dweten haers ouerste prelaets ende sij moeten oec alle reyne van herten sijn ende suuer van oncuyssche begheerten dander die haer ordene noch bat houde hen behoert oec toe drie dinghe of vier dinghe dierste es dat een monec altoes beredere sal sijn te doene ende te latene in eersamen stucken ende dinghen dat sijn ouerste wilt dan sinen wille of sine verkies dan r der es dat een monec meer begheren sal dat onder hem alle dinc ghemeyne waer of waere van buten ende van binnen dan dat hi yet ons ghemeyns moet scinen hebbende van buten daer sal hem altoes better ende leet toe sijn dat hi moet leuen ende sijn noet troft nemen van onghemeyne goede onder die brueders daert van recht al ghemeyne soude sijn terde dat moneken ende nonnen ende oec allen goetwilleghen afghesceydenen gheesteleken inneghen menschen toe behoert die in scouwenden leuene ende in suuere reynecheyt wandelen willen beyde van buten ende van binnen die selen haers selues van binnen alsoe gheweeldech sijn ende oec van alre wtwendegher vremder eertsscher creatuerleker vergancleker minnen ende verkeerden liefden alsoe los ende onghehouden sijn op allen siden datse hem wt onverbeelder letsamheyt van herten altoes te gode keren moghen met eenen vriwilleghen gansen ghemoede bouen alle verladene sorchsamheyt der werelt echter tfierde dat den moneken ende eenre ghewaregher nonnen van rechte toe behoert datse meer ende eernstelekere berechten ende beherten selen den ghemeyne orbeer des cloesters dan ennech dinc dat haren eyghenen persoen allene van buten toe behoert want die mensche die met sijns selfs persoen en ghenen commer van herten en heeft die mach hem seluen altoes vriwillechlec ende onghehendert te gode keren want hi anders niet niets en suect in allen sinen werken dan deere ende den liefsten willen gods te volbringhene want die ghene die in ordenen alre ghemeynste ende alre oetmoedelecste hen connen hebben in orbeleken dienste dies cloesters die sijn alremeest te minnen ya in dien dat se draghen een ghemeyne effene ghelijcheyt sonder alle murmuratie maer van den derden poente willic v voert segghen wat volcomenen moneken ende nonnen ende oec allen volcomenen verhauenen blooten inghekeerden godscouwenden menschen toe behoert die bouen beelden ende bouen alle oeffeninghen van wisen wandelen connen in eenuoldegher sempelre ghehoorsamheyt gods ende in volmaecter nauolghinghe ons heren ihesu cristi siet ende merct dese mensche ane die alre volcomelecste ende oec alre sekerlecste haer ordenen ende haer reghele houden willen die moeten haersselfs van binnen ende oec alre eyghenheyt omme gods wille onder haer ouerste prelaets wille v alsoe doot ende te niete ghestoruen sijn ya waer dat sake dat douerste prelaet enen van sinen bruedere totter doot toe in den kerkere woude werpen ende werpe ya weder recht soe onrecht openbaer scande ende lachter dade voer alde werelt siet dat soude hi van rechte of billec of billex ya also verre alst gode ghenaem ware ende eerlecste alsoe gheduldechlec ende alsoe goedertierenlec ende alsoe blidelec van binnen in sinen gheeste gheliden ende ghedoghen ya dat hem dat alsoe ghelijc soude staen alle die onverdiende persecutie of persecucie als of hem god thans sijn hemelrike gaue ende daer toe al dat hi verliesen mochte dit en soude hem altemale niet alsoe loenlec sijn als dat hi sempelment sinen prelaet metten yersten waerde totter doot toe onderwerpen ende ghehoorsam waere ya al soude hi oec thans inden kerkere van hongher steruen ende verderuen want het heeft menech hundert dusent mensche haer lijflec leuen ghegheuen voer deere gods om sijn gheestelec leuen ende dits volcomene ghehoorsamheyt der ordenen des sijt alsoe seker alse der doot die welke die alle vagheuier af doet of doot dats dat ons onse ouerste prelaet sonder alle murmuratie mach leyden tot in die doot gheliker wijs dat cristus als een oetmoedech lammeken gheleydt werdt totte in die doot toe des crucen ende hi sprac vader dijn wille ghescie maer niet mijn wille want naden nedersten lijfleken dele soe was cristus ghelijc enen anderen mensche gheneycht te leuene ende na den ouersten inwendeghen gheesteleken dele soe was hi bander side altoes euen bereet en ghehoorsam na den lieften wille sijns vader te steruene ende aldus was oec cristus altoes bereet voer ons te gheuene sijn lijflec leuen om onse gheestelec leuen alse waer bi dat cristus hem seluen ons niets niet propers noch eyghendoms en ontheylt noch oec onthoudende en es den ghenen die haers eyghen willen onder haers ouersten prelaets wille temale omme gods willen wtghegaen ende ghedoodt sijn ten anderen male souden moke ende nonnen ende oec die mendite in deser seluer volmaectheyt se ghelijc na volghen in ghewareghen armoede beyde van buten ende van binnen ya dat een volcomen monec een hellewert propers noch eyghendomps te sinen behoef allene niet hebben noch houden en soude maer hi soude hem al r soe melde ende alsoe oueruloedech ouermids caritate ende godleke minne van binnen gheuoelen ende oec mede van buten dat bewisen metten werken der ontfarmhertecheyt dat hi vele lieuere selue berste ende ghebreke ende noet souden hebben dan dat hi sinen gheesteleken brueder in merre noet liete mar hi sal ende moet hem doen ghelijc hem seluen ya of meer dan hem seluen eest hem meer noet of heeft hijs bat de macht van tijtleken dinghen want ic seggu wel voerwaer alsoe langhe als een monec of een nonne of oec een mendicant met voersettecheyden in sijn herte ghepeysen of oec gheherdinken can ende begrijpt ende houdt dits mine ende dats dine dats noch een onghewareghe onvolcomene religioes hetsi monec weder mendicanten of nonne ende oec vrese ic oec sic met wenender herten datse in der gratien gods nieti of nien die d en sijn die daer hem seluen in ordenen ende religien eyghenen ende spreken in deelsamheyden dit es mijn ende dat es dijn want onse here ihesus cristus sprac selue in enen sermoen van den viij salecheyden salech sijn die reyne sijn van herten wantse selen gode sien die reyne sijn van herte want sij selen gode sien sic nu wille wi ten derden male oec voert spreken van volcommenre reynecheyt des herten daer men gode blotelec in den gheeste met scouwen ende sien sal salechker wijs bouen redene ende bouen wijse gheliker wijs dat oec moneken ende nonnen ende volcomenen ende af ghesciedenen gheesteleke menschen toe behoert die bouen beelden ende bouen alle oeffeninghe of oeffeninghen van wisen wandelen willen in een eenuoldech doerbreken alre ghescapenheyt want wie of wat mensche die gode in den gheeste na eenuoldeleker godleker ouercomender aert gods scouwen ende sien wilt van aenschine taenschine die moet hem seluen ende alle ghescapene dinghe beyde van buten ende van binnen al doerbreken ende ouerliden alle dinghe tot in een nietweten sijns selues noch oec van en gheenre creatueren ende daer wert reynecheyt des herten ende puurheyt van gheeste volbracht want dies volcomen af ghescieden leuen dat wij ons seluen alsoe blotelec in gode onthoghen ende ontsinken ende verdrinken ende indie godheyt verwielen ende verwielen alsoe ouernemelec bouen ons seluen dat ons nemmermeer creatuere verhalen en can noch oec ic mi seluen nemmermeer volvenden en mach want dar die ope v ne ghedachte bloot verhauen es in god ghekeert daer en mach en gheen creatuere creatuerrleker sic wijs in comen si en moeter ten alre menschen haer ghescapenheyt voer laten ende het moet oec den mensche costen alle dat hi selue es ende oec al dat hi ligghende ende roerende heeft beyde in hemelrike ende in eertrike ende ghescapenheyt blijft voerstaende maer minne gheet al bloot in ende ouer in ghebrukeleker enecheyt gods redene ende verstendecheyt wert verlicht ende verclaert hope trouwe ende kersten gheloeue ende oec daertoe alle doegde beyde van buten ende van binnen dat wat in ons vernuwet ende godleke vrese ende gront onderwerpene oetmoedecheyt daer alle doeghde ende alle heylecheyt op beghint werdt in ons ghemeerret ya op dat wij alle heyleghe dinghe volbringhen in den name ons liefs heren ihesu cristi cristus na te volghene in volcommenre heylecheyt soe laet ons dan sempelec na dat ghi voer ghehoert hebt ghehoorsam ende gront onderwerpene oetmoedech dienstknechte gods sijn ende oec onsen ouersten prelaet in ordene om gods wille totter doot toe alle dat te lidene dat god op ons ghestaden ende ghehenghen wilt want dien grontvernietenden oetmoedeghe mensche en mach men niet ontsaten noch ontbieden of ontvreden ten anderen male laet ons in ordenen alsoe eendrechtech ende alsoe ghemeyne sijn beyde van buten ende van binnen ya van herten ende van gronde dat daer een monec noch een nonne niet propers noch eyghens en hebbe noch oec nemmermeer in der herten ghepeysen en can met consente dit es mijn dat es dijn soe sal god selue met alle sijnre glorien seker v vrieyghen sijn ende alsoe seldi dan v seluen gheuoelen ghe sic wtvloyen met ghemeynre caritate al hemelrike ende eertrike doer ende selt selue alle dinc verwllende sijn metter rijcheyt gods ten derden male sal een monec of een nonne of oec een verhauen god scouwende mensche alsoe suuer ende reyne sijn van herten dathi in sinen inkeer noch oec in sinen wtkeer sijns niets niet sueken en sal noch aen gode noch oec aen ghene creatuere maer deere gods selen wij sueken in al onsen werken ende in allen dinghen meer dan ons selfs salecheyt ende oec soe wij ons den armoede cristi ende der apostelen leuen gheliker maken van b in vertijnghe of vertijtighe wtwendegher tijtleker heb r ende oec van binnen meer ledeghen ende ontcommeren vriwillechlec van alre eertsscher besittinghen soe wi altoes in lanc soe meer heylegher ende gode behaechlekere ende volcommenre sijn want niemen en mach ons heren ihesus cristus leuen noch der apostelen staet verhoghen noch innegher heylecheyt versetten hier omme soe setticse dan alle ghemeynlec af ende ane die hen seluen veronledeghen ende becommeren willen vander rijcheyt of vander armoede te disputeerne welc meerre sij want cristus leuen noch der apostele staet en mach nyement verhalen noch verdiepen in meerre heylecheyt ende bi desen yersten armoede der heylegher kerken petrus die daer sprac gout noch selueren es met mi niet soe willics bliuen ende hierbi leuen ende steruen tot dies maels datmen mi een beter bewisen of ghetoenen can mar altoes latic mi van allen dinghen onder die ghemeynscap der heylegher kerken onsen gheesteleken vader den paeus ende der apostoleker benedictien ghehorsam of ghehoirsam te sine totter doot toe des crucen alsoe verre alse wetteghe saken ghedraghen moghen int iaer ons heren als men scrijft mccc ende lv es dit boec ghemaect of volmaect die wille begripe mi die wille late god gheue ons sine minne sonder mate die welke minne niemen en mach ontparen noch ontsaten vander werder liefden ons heren ihesu cristi amen deo gracias explicit 