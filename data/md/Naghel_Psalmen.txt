psalmen van de bijbelvertaling van   r psalmi i salech es die man die niet wech gegaen en es inder quader raet ende die in der sondaren wech niet en stont ende die niet en sat inden setel der overdaet maer dies wille es in sheren wet ende hi sal dach ende nacht pensen in die wet ende hi sal sijn gelijc dat hout dat geplant es neven den water dat sine vrucht gheven sal in sinen tide ende sijn blat en sal niet af vallen ende also wat hi doen sal sal vortganc hebben niet also gi ongenadighe ofte quade niet also mer ghelijc den mulle dat die wint verdrijft vander erden aensichte hier om en staen de quade niet op inden vonnesse noch die sondaren in der gerechtiger raet want die heere weet der gherechtigher wech ende der quader wech sal vervaren ii waer om grensen die heydenen ende waer bi pensen die lieden ydel dingen die coninghe vanden lande stonden te gadere ende die princen vergaderden in een ende jegen den heere ende jegen sinen cristus breke wi hare bande ontwee ende werpen wi van ons haer joc die wandelt inden hemel hi salse bespotten ende die heere salse verontwerden v dan sal hi toten spreken in sinen gramscap ende in sinen torne sal hijse verstoren want ic ben geset van hem coninc boven syon sinen heyligen berch predekende sijn ghebod die heere seide tote mi du best mijn sone ic heb di heden ghewonnen heesch van mi ende ic sal di gheven de heydine dine eerfachticheit ende dine possessie dende vanden lande du seltse regeren in een yserijn roede ende du seltse breken als een arden pot makers vat ende nu ghi coninghen verstaet wert geleert die tlant doemst dient den heere in vresen ende verblijdt hem met anxte begrijpt discipline dat die heere negeene tijt werde verbolgen ende dat gi dan ververt vanden rechten weghe als in corter stont sine gramscap sal ontsteken so sijn si alle salich die in hem hopen iii heere wat sijn si gemenichfuldich die mi moyen vele verrisere op jegen mi vele seggen miere zielen ochte het en es gheene salicheyt in haren god maer du heere beste mijn ontfaenre mijn glorie ende mijn hoet verheffende ic riep met miere stemmen toten heere ende hi ghehorde mi van sinen heylighen berghe ic  sliep ende ben ontslapen ende ic ben op gestaen want r die heere hevet mi ontfaen ic en sal mi niet ontsien die dusentege van volke dat mi om leit staet op ende maect mi behouden mijn god want du sloechts alle die mi jeghen waren sonder sake du brakes der sondare tande ontwee des heeren es die salicheit ende dine benedixie es boven dijn volc iv alsic aen riep soe gehorde mi god mijnre gerechticheit inden vernoye breydestu mi ontferme mijns ende ghehore mine bedinghe menschen kindere hoe langhe sidi van swaere herten waer bi mindi ydelheyt ende suect die logen ende gi selt weten dat die heere sinen heylige maecte te verwonderne die heere sal mi horen alsic totem roepen sal wert vergramp ende wilt niet sondegen dat ghi segt in u herte ende uwen bedden wert bedroeft offert offerande der gherechticheit ende hoept in den heere vele liede seggen wie toget ons tgoet heere op ons es ghetekent dlicht dijns aenscijns du heves bliscappe ghegeven in mijn herte vander vrucht der tarwen des wijns ende siere olien sijnsi gemenichfuldich in payse in dit selve sal ic slapen ende rusten want du heere hevest mi sonderlinghe gheset inder hopen v v mijn worde begripe heere metten oren verstant mijn roep verstant ter stemmen miere bedinghen mijn coninc ende mijn god want heere ic sal an di bidden du selts vroech mine stemme ghehoren ic sal vroech bi di staen ende sien want du en beste niet god die ongerecheyt wilt noch die quade en sal bidi niet wandelen noch die ongherechtige en sullen vor dijn oegen niet bliven du hatese alle die ongerecheit werken du seltse alle verliesen die logene spreken die heere sal verontwerdeghen den sondeghen man ende den bosen mer ic sal hopen in de menechte dijnre ontfermicheit ic sal gaen in dijn huus ende ic sal aenbeden te dinen heyligen heere leyde mi in dine gerecheyt om mine viande soe geleide minen wech in dijn aenscouwen want in hare mont en es geene waerheyt haer herte es bose een open graf es hore strote si daden boeslec met haren tonghen god vonnesse die si moeten neder vallen van haren gepense stecse uut inden menechte van hare quaetheit want si hebben di vergrampt zere ende alle die in di hopen moeten worden verblijdt ewelijc selen si verbliden r ende du selts in hen wonen ende alle die dine name nomen sullen in di glorieren want du selts den gerechtighen benedien heere du heefts ons ghecroent als metten scilde dijns goets willen vi heere en berespe mi niet in dinen torne noch en begripe mi niet in dine gramscap ontferme mijns heere want ik ben cranc gans mi heere want mine beenre sijn  verstort ende bekeert heere ende verlosse mine ziele make mi behouden in dijnre ontfermicheyt want niemen en es in die doet die dijns herdinkech sal sijn maer wie sal di belien in der ellen ic pijnde in mijn versuchten ic sal elcs snachs dwaen mijn bedde ende ic sal mijn bedde netten met minen tranen mine oge es verstort van gramscepen ic ben veroudert onder alle mine viande gaet van mi alle die ongerecheit doen want die heere hevet ghehoert die stemme mijns gheweens die heere hevet mine bedinghe gehoert die heere hevet mijn orisoen ontfaen alle mine v viande moeten hem scamen ende anxtelec werden verstort si moeten worden bekeert ende hem herde haestelec scamen vii heere mijn god ic hebbe ghehoept in di make mi behouden van hem allen die mi na volghen ende verlosse mi soe dat hi te geere tijt mijn ziele begripen en moet als een liebaert als niemen en es diese verloste of die mi behouden make heere mijn god of ic dit ghedaen hebbe of ongerechticheit in minen handen es ochtic gegouden hebbe den ghenen die mi quaet weder doen so mochtic bi verdienten ter neder geworpen werden van minen ydelen vianden die viant moet mijn ziele jaghen ende begripen ende hi moet mijn leven inder erden terden ende hi moet mine glorie te gemulle bringen stant op heere in dijnre gramscap ende werde verheven inden termine miere vianden ende stant op heere mijn god inden gebode dattu bevolen heefts ende der lieden vergaderinghe sal di omstaen ende om dese vergaderinghe keree weder int hoge die heere ordelt die liede vonnesse mi heere na mine gerechticheyt ende na mine onnoselheyt op mi der sondaren scalcheyt sal werden vertert ende du selts den gerechtighen betrecken r god die de herten ende nieren ondersoecs mine gerechte hulpe es vanden heere die behouden maect die gherechte van herten god die gherechte doemer es starc ende gedoechsam en wort hi niet telken dage vergrampt en si dat ghi wort bekeert so hevet hi sijn swert gequect ende sine boge gespannen ende dien bereet ende daerin heeft hi bereet die vate der doet sine gescutte hevet hi met gloyende gemaect siet hi gebaerde ongerechticheyt ende ontfinc rouwe ende bracht vort loesheyt hi opende een laec ende groeffene uut ende hi viel in die gracht die hi maecte sine loesheyt sal werden verwandelt op sijn hoeft ende op den tsop van sijn hoeft sal sine quaetheyt neder comen ic sal den heere belyen na sijn gerechticheyt ende ic sal loven des alre hogeste heeren namen viii heere onse heere hoe zeere es te verwonderne dine name al in artrike want dine mogentheyt es verheven boven die hemel ute der kinder ende der sugender monde volstaestu den lof om dine viande om dattu destrueren selts den viant ende den  wrekere v want ic sal sien dine hemele die werke diere vingere die mane ende die sterre die du gemaect heves wats die mensche dattu sijns herdenkech best ofte des menscen sone dattune visenteers du maecsten alluttelkijn minder dan dingle du cronesten met glorien ende eren ende du settestene boven den werke dijnre handen alle dinc leistu onder sine voete alle die scapen ende ossen oec quic vanden velde die vogele des hemels die vissche der zee die dore wandelen die wege der zee heere onse heere hoe zeere es te verwonderne dijn name in al artrike ix ic sal di belien heere in al mijn herte ic sal vertellen al dine wondere ic sal verbliden ende vervroyden in di ic sal dijnre name singen alre hoechste god in te bekeerne mine viant achterwert si sullen werden vercranct ende vervaren van dinen anscine want du heves gedaen mijn vonnesse ende mijn sake du sates op den troen die echt ordeelts vonnesse geherecht du berespes die heydene ende die quade vervoer du planes hare name af in den eweliken ende in dewicheyt der ewicheyt r des viants werke gebraken int ende ende du destrueres hare stede haer herdenken es vervaren met gelude ende die heere geduert eweleec hi hevet bereet ten vonnesse sinen troen ende hi sal vonnessen die rontheyt der werelt in effenheden hi sal die lieden vonnessen in gherechticheden ende die heere es gemaect den armen een toeverlecht een helpere in tameleken dinghen in den vernoye ende in di sullen hopen alle die dine name bekinnen want heere dune heves niet gelaten die di sueken lovet den heere die woent in syon boetscap onder die heydine sine eerstichede want hi es herdacht haer bloet hersoekende hine vergat niet der armer roep ontferme mijns heere sie mine oetmoedicheyt van mine viande du verhefts mi vander porten der doet om dat ic boetscapen sal alle dine love in der porten der dochter van syon ic sal verbliden in dine salicheyt die heydenen sijn gesteken in der verdervenessen die si maecten in desen strecke die si geborgen hebben so es haer voet ghevaen die heere sal worden bekint vonnessen doende die sondare v es ghevaen inden werke van sinen handen die sondaren moeten werden gekeert in der hellen alle die liede die gods vergeten want int ende en sal niet sijn vergetelheyt vander armen der armer gedoechsamheyt en sal niet vervaren int ende stant op heere die mensche en moet niet verstarct werden die liede moeten werden gevonnest in dijn aenscouwen heere set enen wetgevere boven hen die lieden moeten weten dat si menschen sijn waer bi heere bestu verre wech gegaen versmaestu in tameleken dinghen in den vernoye als die quade hem verhoverdecht so wert die arme verbrant si werden  begrepen in den rade daer si mede pensen want men priset den sondare inden begerten siere zielen ende den ongerechtighen benedijt men de sondare sal verontwerden den heere na die menechte siere gramscap so en sal hi niet eesschen god en es niet in sinen aenscouwenne sine weghe sijn besmet in alre tijt dine ordele werden ghenomen van sijn aensichte hi sal heerscapie hebben boven alle sine vianden want hi seide in sijn herte ic en sal niet sonder quaet werden r beroert van deen gheslachte in dander gheslachte wies mont vol es van vloeken ende van bitterheiden ende loesheyden onder sine tonghe es pine ende rouwe hi sittet in verranissen metten riken in den hemeleken om den onnosele te dodene sijn oegen scouwen inden armen hi bespiet int heymelec als een liebaert in sijn hol hi bespiet om den armen te vane die arme te begripene als hine te hem wert trect hi salne in sinen strecken veroetmoedegen hi sal neder nicken ende vallen als hi heerscapie hevet boven die arme want hi seide in sijn herte god heves vergeten hi keert sijn aensichte of dat hijs int dende niet sien en sal stant op heere god dine hant moet werden verheven en vergets der armer niet om wat vergramde so die quade gode want hi seide in sijn herte hi en sal niet hersoeken du siets want du mercts die pine ende den rouwe dat duse leverst in dijn hande di es die arme ghelaten den weesen seltu helpere wesen brec ontwee des sondaren ende des quaets arm men sal sine sonden soeken ende men salse niet vinden v die heere sal ewelec regneren ende in ewicheyt der ewicheyt seldi vervaren ghi heydene van dies lande die heere ghehorde der armer begerte die bereetheit haerre herten horde dine ore noch vonnesse den wesen ende den oetmoedeghen soe datter die mensche vort meer niet daer toe en doe hem selven te verheffene boven der erden x ic betrouwe in den heere hoe segdi miere sielen vaer over in den berch als eene mussche want siet de sondare hebben den boge ghespannen si hebben haer scutten berect in den coker om datsi scieten sullen int donker die gherechte van herten want dattu volmaect hadts braken si maer wat dede die gherechtige die heere es in sinen heylighen tempel die heere in den hemel es sine siedse sijn oeghen scouwen op den armen sine wintbreewen vraghen der menschen kinderen die heere die vraget den gherechtegen ende den quaden maer die quaetheyt mint hi haet sine ziele hi regent op den sondare stricken vier ende sulphur ende wint van storme es deel haers naps want die heere es gherechtich ende hi minde r gherechticheyt effenheyt sach sijn aenschijn xi make mi behouden heere want die heylighe es af te broken want die waerheyde  sijn gemindert vander menschen kinderen si spraken ydelheyden elc tote sinen naesten bose lippen inder herten ende inder herten spraken sijt die heere moet verderven alle bose lippen ende die tonge die grote dinghen spreect die seide wi sullen onse tonge groet maken onse lippen sijn van ons selven wie es onse heere omder mater keytivicheyt ende omder armer versuchten so sal ic nu op verstaen seyt die heere ic salt setten inden verlossere ic sal betruweleec in hem doen sheeren sprake sijn suver sprake si sijn selver metten viere gefineert driewerf geproeft ende sevenwerf gepurgeert heere du selts ons behouden ende du selts ons wachten van desen geslachte eweleec die quade wandelen alommendomme na dine hoecheyt so heefstu ghemenichfoudich der menschen kinderen xii heere hoe langhe salstu mijns vergheten in dende hoe langhe keerstu dijn aensichte van mi hoe langhe sal ic rade leggen in mijn ziele rouwe in mijn herte v al den dach hoe langhe sal mijn viant boven mi worden verheven anesich ende gehore mi mijn heere mijn god verlichte mijn ogen dat ic nemmermeer en moete verslapen in die doet dat mijn viant geenen tijt seggen en moet ic ben te boven comen jegen hem die mi moyen si sullen verbliden werdic gestoert maer ic hoepte in dine ontfermicheyt mine herte sal verbliden in dinen behoudere ic sal den heere singen die mi goet hevet gegeven ende ic sal loven des alrehoechsten heeren name xiii donvroede seide in sijn herte en es negeen god si sijn mesdadech ende te onwerdene worden in haren erechticheiden niemen en es die goet doet en esser ne geen tote enen die heere scoude vanden hemele op der menscen kinderen om te siene ofter yemen verstandel es ofte gode suekende si sijn alle neder gedaelt si sijn te gader onnutte worden niemen en es die goet doet en esser en geenen toet enen hare strote es een ontploken graf si daden boeslec met haren tongen aspiden venijnt es onder hare lippen welker mont es vol van vloeken ende van r bitterheyden haer voeten sijn snel om tbloet uut te stortene rouwe ende onsalicheyt sijn in hare wege ende si en bekinden niet den wech des pays gods vreese en es vor haer ogen niet en selen sijt alle niet bekinnen die quaet doen die mijn volc verslinden als die spise van brode si en aen riepen den heere niet si waren derwert ververt met vreesen daer ne geen vreese en was want die heere es in den gerechtigen geslachte du bescames des maten raets want die heere es sijn hope wie sal uut syon geven israhels behouden als die heere sal af keeren die gevangenesse sijns volx so sal hi vervroyden jacob ende israhel verbliden  xiv heere wie sal wonen in dinen tabernaculen of wie sal rusten in dinen heylighen berghe die in comp sonder smette ende werct gerechticheyt die waerheit spreect in sijn herte die ne geene boesheit en heeft gedaen in sine tonge noch die sinen naesten geen quaet gedaen en heeft noch die geene lachter en heeft ontfaen jegen sijn evenkerstene die quade es te niete ghediet in sinen aenscouwen maer die de heere ontsien die verheft hi v die sijn evenkersten sweert ende niet en bedriecht die sijn gelt niet en gaf te persemen ende giften op den onnoselen niet en ontfinc die dese dingen doet hi en sal nemmermeer werden beroert xv behoude mi heere want ic hoepte in di ic seide den heere du beste mijn god want du en heefts mijns goets niet te doen den heyligen die in sinen lande sijn hi heeft alle mine wille verwonderen gemaect in hem haer crancheyden worden ghemenichfuldicht daer na verhaesten si ic en sal haer vergaderinghe niet vergaderen vanden sonden noch ic en sal haer name niet herdinken in minen lippen die heere is deel miere eerfachticheyt ende mijns kelcs du beste die mi weder geven selts mine eerfachticheyt die linen vielen mi inden voerbarechsten want mine eerfachticheyt es mi vorbarech ic sal den heere benedien die mi verstantnesse heeft gegeven hierenboven oec toter nacht soe vercrompen mi mine nieren ic vorsach den heere altoes in minen aenscouwen want hi es mi ter rechter siden dat ic niet beroert werden en sal om dat so is mijn herte verblijdt ende mine tonghe vervroyde hierenboven sal mijn vleesch rusten in hopen r want dune selts mine ziele niet laten in der hellen noch dune selts dine heylighe niet geven te siene verrottinghe du heves mi kinleec gemaect die wege des levens du selts mi vervullen met bliscepen met dinen aensichte ghenoechlicheyden sijn in dine rechte side tote int ende xvi ghehore mi heere mine gherechticheyt verstant mine bedinge verneme metten oren mine oratio niet in bose lippen van dinen aensichte moet mijn vonnesse uut comen dijn oeghen moeten sien gherecheyt du proeves mijn herte ende gi visentert bi nachte du proeves mi metten viere ende in mi en es geen ongherecheyt vonden om dat mijn mont niet spreken en sal der menschen werken om de worde van dine lippen so hebbic herde wege gewacht volmake mine screde in de dine dat mine voetstappen niet worden verport ic riep want du gehores mi heere helde dine ore te mi wert ende hore mine worde make wonderleec dine ontfermichede die behouden maects die ghene die in di hopen wachte mi alst zien vander oegen vanden genen die mine rechter hant weder staen v bedecke mi onder die scade van dine  vlogelen vander aensichten der quader die mi quellen mine viande om leiden mine ziele si besloten haer merch haer mont sprac hoverdech si hebben mi ontfaen als een liebaert die bereet es ter proyen ende gelijc eens leus wolpen dat woent in den hole heere stant op compt vor hem ende scrinkelne omme verlosse mine ziele vanden quaden dine ziele vanden vianden dire hant heere sceede van litel lieden vanden lande in haer levene van dinen verborghenen dinghen so es haer buuc vervult de kindere worden gesaet ende si lieten haer relief hare clenen kinderen maer ic sal openbaren in gherechticheden dinen aenscouwene ic sal gesaedt worden als dine glorie sal openbaren xvii ic sal di minnen heere mine stercheit die heere es mi vasticheyt ende mijn toevlocht ende mijn verlossere mijn god es mijn helpe ende ic sal in hem hopen hi es mijn bescermere ende die horen miere salicheyt ende mijn ontfaenre lovende sal ik den heere anroepen ende ic sal behouden wesen van mine vianden r die pine der doet hebben mi omgaen ende die vloede der quaetheyt hebben mi verstoert die pinen der hellen hebben mi omgaen mi hebben becommert die strecke der doet in minen vernoye aenriepic den heere ende ic riep te minen gode ende hi gehorde van sinen heyligen tempel mijn stemme ende mijn roep es in sijn aenscijn ende es gegaen in sijn oren de erde wert beroert ende bevede die fundamente der berge werden verstort ende beroert want hi es hem vergramt roec ginc op in siere gramscap ende vier ontstac van sijn aensichte colen werden van hem ontsteken hi neichde den hemel ende quam neder ende donkerheyt onder sine voete ende hi voer op boven cherubin ende vloech hi vloech op die vlogle vanden winde ende hi settede donkerheden in sine sculage al ommendomme hem sine tabernaculen donkerachtich water in den wolken der lucht mids der claerheit so leden over sine aenscouwene wolken hagel ende coele viers ende die heere donrede vanden hemele ende dalre hoeste gaf sine stemme hagel ende colen viers v ende hi sant sine gescutte ende scietse hi menichfoudichde die blexemme ende verstoretse ende openbare fonteine van watere ende die fondamente der rontheyt der werelt worden ondect van dire berespinghe heere vander insendingen des geestes dire gramscap hi sant vanden hogesten ende hi ontfinc mi hi nam mi op van vele wateren hi verloste mi van minen alre starcsten vianden ende vanden ghenen die mi haten wantsi worden gestarct boven mi si quamen mi vor in den daghe mijns vernoys ende die heere es gemaect mijn bescermere hi leyde mi uut in wijtheiden hi maecte mi behouden want hi woude mi ende die heere sal mi ghelden na mine gherechticheyt ende na die suverheyt van minen handen sal hi mi gelden want ic hebbe sheeren wege ghewacht ende ic en dede niet nidelec van minen gode want  alle sine vonnesse sijn in mijn aenscouwenne ende sine gherechticheden verstietic niet van mi ende ic sal onbesmet sijn vor hem ende ic sal mi wachten van mine quaetheyt ende die heere sal mi gelden na miere gerechticheyt ende na die suverheyt van minen handen ende in den aenscouwen r van sijn oeghen metten heyligen saltu heylech sijn ende metten onnosel man seltu onnosel wesen ende metten vercorenen saltu vercoren wesen ende metten verkeerden saltu verkeert wesen want du selts oetmoedich volc salich maken ende du selts der hoverdegen oegen veroetmoedegen want heere du verlichts mijn licht mijn god verlichte mijn donkerheden want in di sal ic verlost werden van becoringhen in minen god sal ic een mur dor lopen mijn god sijn wech es onbesmet sheeren sprake sijn metten viere geproeft hi es bescermer alre geenre die in hem hopen want wie es god sonder god onse heere ofte wie es god sonder god god die mi ghegort boven hevet met dogeden ende hevet mine wech onbesmet gheset die minen voet volmaect heeft gelijc der herten voet ende die mi op thoghe geset heeft die mine hande leert ten stride ende du heefts mijn arme geset als eenen motalen boge ende du gaefts mi bescermere dine rechter hant ende dine rechte hant ontfinc mi ende dine discipline hevet gecastijt int ende ende dine discipline sal mi leeren v du heves mine screde gewijt onder mi ende mine voetstappen en sijn niet gecranct ic sal mine vianden na volghen ende ic salse begripen ende ic en sal niet weder keeren vor dien datsi te niete sullen sijn ic salse dor breken ende si en sullen niet mogen staen si sullen vallen onder mine voete ende du heves mi boven gegort met crachte te striden ende du hevest onder mi geworpen die gene die jegen mi op resen ende du gaefts mine viande mi ten rugge ende du verdreves die mi haten si riepen ende niemen en was diese verlossen mochte toten heere ende hi en gehorde niet ende ic salse ontwee breken als gemul vor des wints aenscijn ic salse of doen als modere vanden strate du selts mi verlossen vander weder segginge des volx du selts mi setten int hoeft van den heydenen tfolc dat ic niet en kende dat diende mi int horen vanden oren so wast mi onderhorich vreemde kindere loghen mi vreemde kindere sijn veroudert ende si ghinghen houtende van haren weghen r die heere leeft ende ghebenedijt si mijn god ende god miere salicheyt moet werden verheven god die mi die wrake gheves ende tfolc onder mi does mine verlossere van minen vergramden vianden ende vanden ghenen die jegen mi op verrisen selstu mi verheffen vanden bosen selstu mi verlossen hierom sal ic heere dine name loven inden gheslachte ende ic sal dine name lof singhen verheffende sijns conincxs salicheiden ende ontfermicheiden doende david sinen consecreerden coninc ende sine sade tote in den eweleken xviii die hemele vertellen gods glorie ende dat firmament boetscap die werke van sinen handen die dach worpt uut des daechs wort ende die nacht wiset die nachte const en sijn negeene spraken noch talen vanden welken niet en worden ghehort haer  stemme in alle die werelt ginc uut haer luut ende in dende der rontheyt vander werelt haer worde hi settede sine tabernacule inder sonnen ende hi es als een brudegom vort comende uut siere salen v hi verblide als een gygant om de wech te lopene vanden hoechsten hemele es sijn uutcomen ende sijn ghemoeten es weder toten hoesten des hemels ende niemen en es die hem verberghen mach van siere hitten sheeren wet es onbesmet die ziele bekerende sheeren orconscap es getrouwe wijsheyt verlenende den cleinen sheeren gherechticheyden sijn verblidende die gherechte herten sheeren gebod es claer die ogen verlichtende sheeren vreese gheduert heilich in dewicheyt der ewicheyt sheeren vonnessen sijn gewarich ende gerechtich in hem selven si sijn begeerlic boven goudt ende boven zere precieusen steen ende soeter boven honech ende honechraten want dijn cnecht wachtse in die te wachten es vele wederloens wie verstaet die mesdaet suver mi van minen heimeliken sonden ende van vreemde sonden wacht dine knecht op datsi boven mi ne geen heerscap en hebben dan sal ic ombesmet wesen ende ic sal gesuvert werden vander meester mesdaet ende si sullen sijn so dat die sprake mijns monts sullen genoechlec sijn ende tgepens van miere herten es in dijn aenscouwen altoes heere mijn hulpere ende mijn verlossere r xix die heere moeti ghehoren inden daghe des vernoys jacobs gods name moete di bescermen hi moeti senden helpe vanden heyligen ende hi moet di bescermen van syon hi moet herdenkech wesen al diere offerande ende diere holocausten moet vet werden hi moet di geven na dijn herte ende alle dine raet moet hi vaste maken wi selen verbliden in dine verlossere ende wi sullen werden verheven in ons gods name die heere moet alle dine bedinge voldoen nu bekinnic dat die heere sine cristus behouden gemaect heeft hi salne gehoren van sinen heyligen hemele inden mogeden es die salicheyt siere rechter hant dese sijn in wagene ende dese in paerde maer wi sullen aenroepen inden name sheeren ons gods si werden verbonden ende vielen ende wi stonden op ende rechten ons op heere make behouden den coninc ende gehore ons in den daghe daer wi di aen roepen sullen xx heere in diere doecht sal die coninc verbliden ende over dine verlossere sal hi anxtelec verbliden die begerte siere herten so gavestu hem ende du honesten niet vanden wille siere lippen v want du best hem vortcomen in benedixien der sueticheyt du settes op sijn hovet ene crone van enen preciosen steene hij iessce dleven van di ende du gaves hem lancheit van daghen in dewicheit ende in dewicheit der ewicheit sine glorie es groet in dine behoudere glorie ende grote scoenheit selstu op hem setten want du seltene gheven in benedixien in dewelicheit der ewecheit  du seltene verbliden in vroechden met dinen aensichte want die coninc hoept in den heere ende in des alre hogeste ontfermicheit en sal hi niet werden beruert dine hant moet werden vonden alle dine viande dine rechte hant moet venden alle die gene die di haten du seltse setten als een oven viers in den tiden dijns aensichten die heere salse verstoren in siere gramscap ende tfier salse verslinden du selts haer vrucht vanden lande verliesen ende haer saet van tsmenschen kinderen want si leyden te di wert quade si pensden rade die si niet gestadich en mochten maken want du seltse setten rugge in dinen overbliven selstu bereden haer aensichte werde verheven heere in dire cracht wi selen singhen ende loven dine dogheden r xxi god mijn god aenscouwe in mi waer omme hevestu mi gelaten verre sijn van mire salicheit die worde van miere mesdaden mijn god sal ic sdages roepen ende en selstuus niet ghehoren snachs ende mi niet ter wijsheyden want du woents int heylige lof van israhel in di hoepten onse vadere si hoepten ende du verlostese si riepen te di ende si worden behouden gemaect si hoepten in di ende si en worden niet confuus want ic ben een worm ende niet mensche der menschen lachter ende der lieden versteken alle die mi saghen bespotten mi si spraken metten lippen ende roerden thoet hi hoepte inden heere hi verlostene hi makene behouden want hi wiltene want du sijs die mi uten buke trakes mine hope van mire moeder borsten in di so ben ic uut geworpen uten buke uut mire moeder buke soe bestu mijn god en ganc niet wech van mi want tfernoy es alte bi want niemen en es die mach helpen vele calvere omginghen mi vele stiere omsetten mi si ondaden op mi hare mont als een gripende brischende liebaert ic ben uut gestort als water ende v alle mine beenre sijn gestroyt mijn herte es worden als smeltende was in midden mine buke mijn cracht es verdroecht als een scarf ende mine tonghe hanget ane mine kinbackenne ende du heves mi bracht ten ghemulle der doet want vele honde die hebben mi om gaen der quader raet heeft mi beleyt si dorborden mi mine handen ende mine voeten alle telden si mine beenre maer si mercten ende si besagen mi si deilden mine cleideren op mijn cleet so worpen si lot maer heere en vervare dijn hulpe niet besich te miere bescermenessen god verlosse mine ziele vander doet ende vandes honts hant mijn enige ziele behoude mi uut sleeus monde ende vander een horne mine oetmoedicheyt ich sal dine name vertellen mine broederen in midden der kerken sal ic di loven die den heere ontsiet loeftene al jacobs saet glorificeerten al israhels saet moetene ontsien want hi en heeft niet verontwert noch versmaet des arms bedinge noch hi en heeft sijn aensichte niet r gekeert van mi ende doe ic toten riep doe gehorde hi mi vor di es mijn lof in der groter vergaderinghen ic sal mine beloften gelden in der geenre anscouwene diene ontsien die arme sullen eten ende worden gesaet ende si sullen den heere loven  diene sueken haer herte sullen leven in dewelicheyt der ewicheyt alle dende vander werelt sullen herdinken ende werden bekeert ten heerc ende alle geslachte der heydenen selen aenbeden in sinen aenscouwene want sheeren es trike ende hi sal heerscapie hebben boven die heydenen si aten ende aenbeden alle die vette vander werelt in sijn aenscouwen sullen vallen alle die ghene die neder comen in der erden ende mijn ziele sal hem leven ende mijn saet sal hem dienen dat toecomende gheslachte sal den heere werden geboetscapt sine gerchticheiden den volke dat sal werden geboren dat die heere maecte xxii die heere regeert mi ende mi en sal niet gebreken hi hevet mi geset inder stat der weyden hi leide mi uut op twater der hermakinghen hi heeft mine ziele bekeert hi hevet mi geleidt uut op den wech der gerechticheit om sinen name want al v eest dat ic wandele in midden der scaduwen der doet ic ne sal negeen quaet ontsien want du sijs met mi dijn roede ende dijn staf si hebben mi vertroest du bereedes in mijn aenscouwen ene tafle jegen die ghene die mi moyen du heves mijn hoeft vet gemaect in olye ende mijn dronken makende kelc hoe voerbarech es hi ende dine ontfermicheit sal mi na volghen alle die dage mijns levens ende dat ic wonen moghe in sheeren huus in die lancheit van daghen xxiii sheeren es die erde ende hare volheit die rontheit der werelt ende alle diere in woenen want hi fonderetse boven der zee ende bereedese boven der revieren wie sal op gaen in sheeren berch of wie sal staen in sine heylige stat die onnosele van handen ende die suver van herten die in ydelheit niet en hevet ontfaen sine siele noch gesworen en hevet in boesheiden sine evenkersten die sal ontfaen die benedictie vanden heere ende ontfermecheden van gode sine verlossere dit es tgeslachte der geenre dien sueken der geenre die soeken jacobs gods aensichte ghi princen ondoet uwe porten ende wert ontdaen ghi ewelike porten ende die coninc r der glorie salre in comen wie es dese coninc der glorien die stercke heere ende die mechtege die machtege heere in den stride ghi princen ondoet uwe porten ende die coninc der glorien salre in comen wie es dese coninc der glorien die heere der dogeden het es die coninc der glorien xxiv tote di heere so hievic op mine ziele mijn god ic betrouwe in di ic en salts mi niet scamen noch mine viande en sullen mi niet bespotten want alle die di ontbeyden en sullen niet werden bescaempt alle die quaet doen moeten werden gescent alte nieute heere toghe mine wege ende leere mi dine pade gheleide mi in dine waerheit  ende leere mi want du best god mijn verlossere ende di hebbic ontbeit alden dach herdinke diere ghenadicheden ende diere ontfermicheden die van eweleken sijn en herdinke niet die mesdaden miere joncheyt ende miere rokeloseheyden na diere ontfermicheit herdinke mijns na dine goetheit heere hi sal die sachtmoedege gheleeden in den vonnesse hi sal den goedertierenne leeren sine weghe v alle sheeren wege sijn ontfermicheit ende waerheit den ghenen die sueken sijn testament ende sine orconscap om dinen namen selstu goedertieren werden mire sonden want si es vele wie es die mensche die den heere ontsiet dien hevet hi uut geset in den wech dien hi vercoren heeft sine ziele sal in gode geduren ende si sal tlant te eerfachticheden hebben die heere es sterc den ghenen diene ontsien ende sijn testament es dat dien sal werden openbaert mijn oegen sijn altoes ten heere wert want hi sal mine voete verlossen uten strecken anesich op mi ende ontferme mijns want ic ben enich ende arm de vernoye mijnre herten sijn ghemenichfuldich verlosse mi van mine noettorstegen dinghen sich mine oetmoedicheit ende mine pine ende verlaet alle mine mesdaden aensich mine viande want si sijn ghemenichfuldich ende met ongherechter haten haten si mi behoede mine ziele ende verlosse mi ic en sal niet bescaempt werden want ic hebbe gehoept in di donnosele ende r die gherechte hinghen an mi want ic ontbeide di verlosse israhel god van allen haren vernoyen xxv vonnesse mi heere want ic ben in miere onnoselheit in comen ende inden heere hopende so en sal ic niet werden gecranct proeve mi heere ende temptere mi berre mine nieren ende mijn herte want dijn ontfermicheyt es vor mijn oegen ende ic was genoechlec in dijnre waerheyt ic en sat niet metten rade der ydelheyt ende ic en sal niet in gaen metten ghenen die ongerechticheit doen ic hate der quader vergaderinge ende ic en sal metten quaden niet sitten ic sal onder donnosele mijn hande dwaen ende ic sal dijn outaer omgaen heere dat ic mach horen den luut des loefs ende dat ic alle dine wondere vertellen mach heere ic minde die scoenheit dijns huus ende die stat der woninghen van diere glorien god en verlies metten quaden mine ziele niet ende metten besondichden mannen mijn leven in welker hande ongerechticheit sijn haer rechte hant es vervult met giften want ic ben in miere onnoselheit in comen verlosse mi ende ontferme mijns v mijn voet stont in trechte inden vergaderinghen sal ic dit benedien heere xxvi die heere es mijn verlichtere ende salicheit wien sal ic ontsien die heere es die bescermere mijns levens van wien sal ic mi vervaren als die ghene die deren comen  op mi datsi mogen eten mijn vlesch mine viande die mi moyen si sijn gecranct ende gevallen eest dat betaelgen jegen mi staen soe en sal haer mijn herte niet ontsien eest dat strijt jegen mi verriset in dat sal ic hopen een dinc hebbic gebeden vanden heere dat sal ic eesschen dat ic wonen moge in sheeren huse alle die dage mijns levens dat ic moghe sien sheeren wille ende dat ic mach sinen tempel visenteren want hi verbarch mi in siere tabernaculen inder quader dach hi bedecte mi in die hemeleecheit sijns tabernakels hi hevet mi verheven in den steen ende nu hevet hi mijn hoeft verheven boven mine viande ic ginc omme ende offerde in sinen tabernaclen offerande van gerope ic sal singen ende sal den heere singen r ghehore heere mine stemme daer ic mede in di geroepen hebbe ontferme mijns ende ghehore mi di seide mijn herte mijn aenschijn versochte di heere ic sal dijn aenschijn versoeken en keere dijn aenschijn niet van mi ende helde in gramscap niet van dine knecht wes mijn helpere en late mi niet noch en veronwerde mi niet god mijn behoudere want mijn vader ende mijn moeder lieten mi maer die heere ontfinc mi heere sette mi wet in dine wech ende gelede mi in den rechten pat om mine vianden en lever mi niet inder geere ziele die mi moyen want jegen mi sijn op gestaen ongerechte orconde ende dongerechticheit loech hem ic gelove te siene sheeren goet in der levender lant ontbeide den heere doch manlec ende dine herte werde gesterct ende ontbeide den heere xxvii te di sal ic roepen heere mijn god en heels niet van mi ende ic sal werden gelijc den ghenen die neder dalen inden poel heere ghehore die stemme miere bedinghen als ic tote di bidde als ic mine hande op heffe te dinen heylighen tempel wert v en lever mi niet te gadere metten sondaren ende en verlies mi niet metten ghenen die ongherechticheit doen die pais spreken met haer evenkersten maer si spreken quaet in haer herte gef dien na hare werken ende na die scalcheit van haren verseringhen gef na dien werke van hare handen gelt hem datsi verdient hebben wantsi en verstonden sheeren werke niet ende in die werke van sinen handen du selts die destrueren ende du en seltse niet stichten ghebenedijt si die heere want hi hevet gehoert die stemme miere bedinghen die heere es mijn hulpere ende mijn bescermere ende in hem hoepte mijn herte ende ic werde geholpen ende mijn vleesch herbloyde ende uut mine wille sal ic hem belyen die heere es stercheit sijns volx ende hi es bescermere vanden behoudingen sijns cristus heere make behouden dijn volc ende benedie dine eerfachticheit ende regeerse ende verhefse tote in deweleken  xxvii bringet den heere ghi gods kindere bringet den heere der rammen kindere bringet den heere glorie ende ere bringet den heere glorie sine name aenbeedt den heere in sijn heylige vrijthove r sheeren stemme es boven den watere god der mogentheit donrede die heere es boven vele wateren sheeren stemme es in crachte sheeren stemme es in groetheden sheeren stemme es in brekende die sederboem ende die heere sal ontwee breken die sederboeme vanden libani ende hi salse tewriven als een calf vanden libani ende hi es gemint als der een horne kint sheeren stemme es storende die flamme sviers sheeren stemme es bestodende die wildernesse ende die heere sal beroeren die wildernesse van cades sheeren stemme es gereedende die herte ende hi sal ontsteken die dicheiden ende in sinen tempel selen alle menschen glorie seggen die heere doet die diluvie lopen ende die heere sal coninc sitten eweleec die heere sal sinen volke doget gheven ende die heere sal sijn volc benedien in payse xxix ic sal di verheffen heere want du heves mi ontfaen ende du heves niet blide gemaect mine viande op mi heere mijn god ic riep tote di ende du genaest mi heere du heves mine ziele uter hellen geleedt du heves mi behouden van den genen die inden laec neder dalen singt den heere sine heylighen ende belihet den herdinken siere doget want gramscap es in v siere onwerdicheit ende tleven in sinen wille des avons sal tgeween geduren ende ter morgenstonde bliscap want ic seyde in minen overvloedicheit ic en sal nemmermeer werden beroert heere in dinen wille hevestu mine scoenheit doget verleent du keeres dijn aensichte van mi ende ic wort ghestoert heere ic sal ane di roepen ende an minen god sal ic bidden wat orbaricheit es in minen bloede als ic neder dale int verrotten sal di tgemul belien of salt boetscappen dine waerheyt die heere horet ende ontfermde mijns die heere es worden mine hulpere du heves mi verwandelt mijn geween in bliscapen du heves mine sacroc ontwee gescoert ende heves mi omcleet met bliscepen om dat di mine glorie singen sal ende ic en sal niet werden genoept heere mijn god so salic di ewelic loven xxx in di heere hoeptic ic en sal niet eweleec werden confuus in diere gerechticheyt verlosse mi helde neder te mi wert dijn ore haeste di dattu mi verlost wes mi in gode bescermere ende in een huus der toevlocht dattu mi behouden makes r want du best mijn stercheit ende mijn toevloecht ende om dine name selstu mi  geleeden ende mi voeden du selts mi leeden uten stricken dien si mi geborgen hebben want du biste mijn bescermere in dinen handen bevelic minen geest heer god der waerheit du heves mi verloest du heves die ydelheyden behouden alte niete want ic hebbe gehoept in den heere ic sal verbliden ende vervroyden in dire ontfermicheyt want du anesages mine oetmoedicheit du heves mine ziele verloest van hare noet ende du en besloets mi niet in des viants hande du settes in wider stat mine voete ontferme mijns heere want ic werde gequest mijn oge es verstoert in gramscepen mijn ziele ende mijn buuc mijn leven es te nieute comen in rouwen ende mijn jare in versuchtingen mine cracht es gecranct in armoeden ende mijn beenre sijn gestort boven alle mine viande so ben ic worden lachter sere mine geburen ende vrese den ghenen die mi kenden die mi daer buten saghen si vlouwen van mi ic ben ter vergetelheyt v gegeven als die dode van herten ic ben gemaect als een verloren vat want ic horde veelre liede verwijt die alommendomme mi woenden in dien doen si vergaderen soude te gader jegen mi si hadden raet mine ziele tontfane maer ic hoepte heere in di ic seide du biste mijn god in dine handen sijn mijn gescienten verlosse mi van miere vianden hant ende van dien die mi navolgen verclaer dijn aensichte op dine cnecht make mi behouden in dijn ontfermicheit heere ic en moet niet confuus werden want ic hebbe di anroepen die quade moeten hem scamen ende werden geleedt in der hellen die bose lippen moeten stom werden die jegen den gerechtigen ongerechticheit spraken in hoverden ende in misbrukenen hoe groet es die menechte diere suetheit heere die du verborgen heefts die di ontsien du voldaetste den ghenen die in di hopen in der menschen kindere aenscouwene du seltse verberghen inder heymelicheyt dijns aensichten vander menscen verstoringhen du seltse bescermen in dinen tabernaculen vander tonghen wedersegginge r ghebenedijt si die heere want hi hevet mi sine ontfermicheit wonderleec gemaect inder versekerden stat want ic seide int op genomentheit van mire ghedachten ic ben versteken vanden aensichte diere oeghen hier om gehoerstu die stemme mire bedingen als ic tote die riep mint den heere alle sijn heylighen want die heere sal die waerheyt hereesschen ende hi salt overvloyenlec gelden den ghenen die hoverde doen doet manlec ende u herte sal werden gesterct ghi alle die in den heere hoept xxxi salich sijn si die ongerechticheit verlaten sijn ende welker sonden bedect sijn salich is die man die de heere die sonde niet op en leide ende in dies geest dat ne geene boesheyt en is om dat ic geswegen hebben so sijn mijn beene veroudt alsic aenriep al den dach want dach ende nacht so es dijn hant op mi verswaert ic ben  verkeert in mine keytivicheit als die doren dor steect ic dede di cont mine mesdaet ende ic en hebbe mine ongherechticheit niet verborghen ic seide ic sal jegen mi belien den heere mine ongerecheit ende du verliets v die quaetheit miere sonden om dese verlanesse sal elc heylige tote die bidden in tameliken tiden maer nochtan in dier deluvien van vele wateren soe en sullen si te hem niet naken du biste mijn toevloecht inden vernoeye dat mi omgaen heeft mijn verbliden verloste mi van den ghenen die mi omstaen ic sal di verstannesse gheven ende leeren di in desen weghe daer du gaen selts ic sal op dit vaste mijn oegen houden en wilt niet werden alst pert ende mule die ne geen verstantnesse hebben inde halechter ende inden breydel bedwinghe hare wanghen die te di wert niet en ghenaken vele geeselen sijn des sondaren maer die inden heere hoept dontfermicheit salne om vaen ghi gerechtighe verblijdt in den heere ende vervroyt ende glorieert gi alle gerechtige van herten xxxii ghi gherechtighe verblijdt in den heere den gerechtighen betaemt loven lovet den heere in der cytolen inden santerie met x corden singet hem singet hem niewen sanc singet hem wel in geroepe want sheeren wort dats gherecht ende alle sine werke in trouwen hi mint ontfermicheit ende vonnesse van sheeren r ontfermicheyt es die werelt vol met sheeren worde es die hemel vaste ghemaect ende inden geeste sijns monts es alle hare cracht die vergadert als in eenen tonne die watere der zee ende die in tresoer leit dafgronde alle tlant ontsie den heere want van hem werden beruert alle die gene die in die werelt wonen want hi seidt ende si worden ghemaect hi gebiedt ende si worden gescepen die heere sceit der heydene rade want hi lachtert der liede gepense ende hi lachtert der princhen rade want sheeren raet duert ewelec die gepensen siere herten inden gheslachte ende tgeslachte salich volc eest wies die heere es haer god volc dat hi uut gecoren heeft hem in eerfachticheit die heere sach neder vanden hemel hi sach alle der menscen kinderen van siere bereeder woninghen so sach hi op alle die ghene die in de werelt wonen die maecten elke sonderlinghe haer herte die verstaet alle hare werken een coninc en wert niet verlost bi vele crachten ende een gygant en sal niet werden behouden in die menechte siere crachten tpaert es bedriegelic ter salicheit want in dovervloyetheit v siere cracht en salt niet werden verlost siet sheeren ogen sien op die ghene die hem ontsien ende op die ghene die hopen op sine ontfermicheit om dat hi vander doet haer ziele verlossen sal ende dat hise voeden sal in den honghere onse ziele ontbeidt den heere want hi es onse helpere ende onse bescermere want in hem sal onse herte verbliden ende wi selen in sinen heyligen name hopen heere dine ontfermicheit moet op ons gescien also wi in di ghehoep hebben  xxxiii benedien sal ic den heere in allen tijt sijn lof es altoes in minen mont inden heere sal mine ziele werden gepresen die sachtmoedege selent horen ende werden verblijdt groetet den heere met mi ende verheffe wi sinen name in dat selve ic sochte den heere ende hi gehorde mi ende hi verloste mi uut alle mine vernoye gaet vort tote hem ende ghi selt werden verlicht ende u aensichte en sullen niet werden confuus dese arme mensche riep ende die heere gehorde hem ende hi verlostene uut alle sine vernoye sheeren ingel sal om senden alommendomme der geenre diene ontsien r ende hi salse verlossen gesmaect ende besiet dat die heere suet es salich es die man die in hem hoept ontsiet den heere alle sijn heylighe want die ghene diene ontsien en hebben geene breke die rike hadden breke ende hongher maer die den heere an sueken sine sullen niet gemindert werden van allen goede bedwinge dine tonge van quade ende dine lippen datse negeen loesheit en spreken keere af vanden quade ende doch tgoede soeke den pays ende volch hem nae sheeren oeghen sijn op den gherechtighen ende sijn oren op haer bedingen maer sheeren aensichte es op den ghenen die quaet doen om dat hi verliesen sal vanden lande haer herdinken die gherechtege riepen ende die heere gehordese ende hi verlostese uut allen haren vernoye die heere es biden ghenen die bedroeft sijn van herten ende die oetmoedeghe van geeste sal hi behouden der gherechtegher vernoye sijn vele ende van al desen salse die heere verlossen die heere huet al hare beenre een been van dien en sal niet te broken werden der sondaren doet es alre quaeste ende die den gerechtegen haten si sullen mesdoen v die heere sal verlossen siere knechten ziele ende alle die in hem hopen en sullen niet mesdoen xxxiv vonnesse heere die ghene die mi deren vervechte die mi ane vechten begripe die wapine ende den scilt ende stant op mi te helpen storte ute die wrake ende beslute jeghen hen die mi moyen sech miere zielen ic ben dine salicheit si moeten werden confuus ende ververt die mine ziele soeken si moeten werden achter wert of gekeert ende confuus die mi quaet pensen si moeten werden als ghemul vor des wints aensichte ende sheeren ingel moetse verpletten hare wech moet werden donkerheyde ende glatheyt ende sheeren ingel moetse quellen want al willens soe borghen si mi die verdervenesse haer strects si veronwerden mijn ziele alte nieute dien moet comen een strop dat hi niet en weet ende dat strec dien hi barch moetene begripen ende daer in moet hi vallen in den strec want mijn ziele sal verbliden inden heere ende si sal ghenoechte hebben op hare verlossere r alle mine beenre sullen seggen heere wie es dijns gelijc die verlostes den maten vander geenre handen die starker sijn dan hi den maten enten armen vanden genen dien roven ongerechte orconde stonden op ende dat ic niet en wiste vrageden si mi si gouden  mi quaet over goet ontvruchbaerheit miere zielen maer doen si mi podersam waren soe dedic een hare ane ic veroetmoedechtene in vastene mine ziele ende mine bedinghe sal werden gekeert in minen scoet als een evenkersten als onsen broeder alsoe ghenoegede ic als een wenende ende bedroefde also werdich veroetmoedich ende si worden jegen mi verblijdt ende vergaderden op mi worden vergadert geeselen ende ic en wists niet si worden gesceeden ende niet en worden si bedroeft si becorden mi ende si verontwerden mi met onwerdicheiden si criselden op mi met haren tanden heere alstuut sien selts soe hersette weder mine ziele van haer quaetheit ende mijn enege ziele van den leuwen ic sal di belien in groter vergaderinghen v in sware volke salic di loven die mi ongerechteleec jegen sijn en moeten op mi niet verbliden die mi al willens haten ende winken metten oghen want enege spraken mi oec payseleec aen ende in die gramscap vanden lande so pensden si boesheit al sprekende ende si ondaden wide hare mont op mi si seyden wey wey onse ogen sagent du sagest heere en helts niet heere en ganc niet wech van mi stant op ende verstant te minen vonnessen mijn god ende mijn heere in miere saken vonnesse mi na dine gerechticheit heere mijn god ende si sullen op mi niet verbliden datsi niet en mogen seggen in haer herte verblijdt verblijdt onse ziele ende datsi niet en seggen wi sullen verslinden si moeten hem scamen ende vergaren te gadere die genoechte hebben in mijn quaet si moeten werden gecleedt met scanden ende onscamelike die quaet spreken op mi die moeten verbliden ende vervroyden die mine gherechticheyt willen ende si moeten seggen altoes moet die heere geloeft worden die sijns knechts pays willen ende mine tonghe sal pensen dine gherechticheit alden dach dinen lof r xxxv dongherechtighe seide dat hi mesdoet in hem selven gods vreese en es vor sijn ogen niet want hi dede loselec in sinen aenscouwen om dat sine ongerechticheit vonden werde sal ter haettien die worde sijns monts sijn ongherechticheit ende loesheit hi en woude niet verstaen dat hi weldade hi pensde ongerechticheit in sinen bedde hi stont bi elken quaden weghe want hi en haette die quaetheit niet here in dinen hemel es dine ontfermicheit ende dine waerheit tote wolken dine gherechticheyt es gelijc gods berghen dine vonnesse sijn vele afgronde de menscen ende quic selstu behouden heere alsostu god menichfoudicht heeft dine ontfermicheit want der menschen kindere sullen hopen in den overdecsele van dinen vlogele want bi di es fonteine slevens ende in dinen lichte sullen wi dlicht sien bringt vort dine ontfermicheit den ghenen die di weten ende dine gherecheit den ghenen die van gerechter herten sijn mi en moet niet comen den voet der hoverdicheyt ende des sondaren hant en moet mi niet roeren daer vielen si die quaet werken ende si worden uut gestoten ende si en mochten niet staen v  xxxvi en wille niet verontwerden jegen die quade noch en volch den ghenen niet die ongherecheit doen want ghelijc hoy sullen si haestelike verdroghen ende ghelijc den colen van crude sullen si haestelike neder vallen hope in den heere ende doch goetheyt ende wone intlant ende du selts worden ghevoet in sinen rijcheyden hebbe ghenoechte in den heere ende hi saldi gheven den eessche diere herten ondecke den heere dinen wech ende hope in hem ende hi salt doen ende hi sal vort bringhen dine gherechticheit als een licht ende dijn vonnesse als den middach wes onderdaen den heere ende bidde hem en wille niet beniden in den ghenen die voerspoet hevet in sinen wech in den mensche die ongherechticheiden doet ganc af van gramscappen ende late achter dinen toren ende en wille niet na volghen so dattu quaet wordts want die quaet worden sullen worden verderft maer die den heere ontbeiden si sullen tlant te eerfachticheit hebben ende noch een luttelkijn ende en sal geen sondare sijn          die du selts niet vinden want die sachtmoedeghe sullen tlant te eerfachticheit hebben ende si sullen bliven in die menechte van payse r die sondare sal den gherechtighen wachten ende hi sal op hem criselen met sinen tanden maer die heere salne bespotten want hi vorsiet dat sijn dach comen sal die sondaren hebben tswert uter sceeden getrocken ende hebben hare boghen gespannen om te bedrieghen den armen enten maten om te neder te slane de gherechte van herten hare swert moet gaen in haer herte ende haer boghe moet worden te broken beter es den gherechteghen lettel boven vele rijcheiden der sondaren want der sondaren arme selen worden te broken want die heere maect die gherechtige vastere die heere bekent der onbesmette daghe ende haer eerfachticheit sal eweleken wesen si en selen confuus worden niet in quaden tiden ende in den daghe des honghers sullen si worden gesaet want die sondaren sullen verderven maer sheeren viande thant alsi geeert sullen sijn ende verheven te nieute gaende sullen si te nieute worden als roec die sondare die sal ontleenen ende en salts niet gelden maer den gerechten ontfermes ende salt geven want die hem benedien sie sullen tlant te erven ontfaen maer dine vloeken sullen verderven v vorden heere sullen smenschen screden beleed worden ende sijn wech sal vlieghen als hi vallen sal soe en sal hi hem niet quetsen want die heere houter sine hant onder ic was jongher ende ic ben ouder worden ende ic en hebbe den gherechtighen niet gesien gelaten noch sijn saet broet soeken alden dach ontfermt hi ende leent ende sijn saet sal in benedixien sijn ganc wech vanden quaden ende doecht tgoede ende wone in dewicheit der ewicheit want die heere minnet tfonnesse ende hi en sal sinen heylighen niet laten si sullen ewelec worden behouden dongherechtighe sullen worden ghepijnt ende der quader saet sal verderven maer die gherechtighe sullen tlant te erve ontfaen ende si sullenre op wandelen in dewelicheit der ewicheit des gherechts mont sal wijsheyt pensen ende sine vonnesse sal sijn tonghe spreken  sijns gods wet es in sijn herte ende sine screden en sullen niet worden ghescrinkelt die sondare marct den gherechtighen ende hi suectene te doedene maer die heere en salne niet laten in sinen handen noch hi en salne niet verdoemen als hi dien vonnessen sal r ontbeyde den heere ende wachte sinen wech ende hi sal die verheffen dattu in eerfachticheyde tlant ontfaen selts dit selstu zien als die sondaren verderven selen ic sach den quaden sere verheffen op ende verheven ghelijc den cedren van libano ende ic leeter over ende sich hi en was niet ic sochtene ende sine stat en wert niet vonden wachte onnoselheyt ende sich gerechticheit want den payseleken mensche sijn overblive want dongherechtighe sullen verderven ende der quader overblive selen oec vervaren maer der gherechtigher salicheyt es vanden heere ende hi es haer bescermere in den tide des vernoys ende hi sal hem helpen ende verlossen ende hi salse bescermen vanden sondaren ende hi salse behouden want si hoepten in hem xxxvii heere en berespe mi niet in dinen toren noch en begripe mi niet in dine gramscap want dijn gescutte sijn in mi ghescoten ende du heves dijn hant op mi vaste gemaect in minen vleessche en es geen ghesontheit vanden anesichte dijnre gramscap ne geene vrede en es in mine beenre vanden aensichte miere sonden want mine quaetheit sijn comen tote boven in mijn hoeft ende als een swaer last sijn si verswert v op mi mine lettekine sijn gevult ende gerot vander aensichte miere onwijsheyt ic ben keytijf worden ende ic ben buckende worden tote int ende beserich ginc ic al den dach in want mine lendenen sijn vervult van bespottinghen ende in minen vleessche en es geene ghesontheit ic ben gequelt ende ic ben zere veroetmoedicht ic burrelde vander ghesuchte mire herten heere vordi es al mine begerte ende mine versuchten en es van di niet verborghen mijn macht is verstort mine cracht heeft mi ghelaten ende dlicht van minen oegen en es met mi niet mijn vrienden ende mijn naeste si quamen naere ende stonden jegen mi ende die neven mi waren si stonden van verre ende die mine ziele sochten si daden mi cracht ende die ondersochten quade spraken mi ydelheyden ende si pensden alden dach boesheyden maer ic en hores niet ghelijc of ic doef ware ende ghelijc of ic stom ware en ondedic mine mont niet ende ic ben worden als een mensche die niet en hoert ende die in sinen mont niet en heeft berespinghe want heere ic hoepte in di r heere mijn god du selts mi gehoren want ic seide mine viande en moeten nemmermeer op mi verbliden ende als mine voeten beroert werden soe spraken si op mi grote dinghen want ic ben gereet in den geeselen ende mijn rouwe es altoes in mijn aenscouwen want ic sal mine ongerechticheyt boetscappen ende ic sal om mine sonden pensen mine vianden leven ende sijn vast ghemaect boven mi ende die mi ongherechtelec haten sijn ghemenichfoudicht die quaet over goet weder gelden si spraken mi quaet achter om dat ic die goetheit volghede en late mi niet heere mijn god noch en ganc niet wech van mi verstant in miere hulpen heere god miere salicheit  xxxviii ic seide ic sal mine weghe wachten om dat ic niet mesdoen en sal in miere tonghen ic settede hoede te minen monde doen die sondare jegen mi op stont ic sweech ende wert veroetmoedicht ende ic sweech van goede ende mijn rouwe wert verniewet mijn herte verwermde binnen mi ende in minen gepense sal vier ontsteken v ic sprac met miere tongen heere doch mi cont mijn ende ende tghetal van minen daghen welc het es dat ic weten mach wat mi ghebreect sich du heves bi maten mine daghen gesettet ende mijn goet es vor di als niet maer nochtan eest al ydelheit elc levende mensce maer nochtan so lijdt die mensche over in een beelde maer oec te vergeefs wert hi gestoert hi gadert scat ende hi en weet niet wien hine vergaderen sal ende nu welc es mijn ontbeyden en eest die heere niet ende mijn goet of substancie es vor di verlosse mi van alle mine quaetheyden du heves mi ghegheven den lachter den onwisen ic sweech ende ic ontdede mine mont niet om dattu gedaen heves so doech wech dine plagen van mi vander stercheit diere hant soe gebrackic in berespinghen om ongerechticheit berespestu den mensche ende daeds sine ziele te niete gaen ghelijc eere spennen maer nochtan so wort elc mensche ydelec verstoert ghehore mijn orisoen heere ende mine bedinghe begrijp metten oren mijn tranen en hels niet want r ic ben een toecomelinc vor di ende een pelgrijn als alle mine vaders late mi dat ic worde poseert eer ich wech gaen sal ende voert meer en sal ic niet sijn xxxix ontbeidende ontbeydic den heere ende hi verstont te mi ende hi ghehorde mine bedinghe ende hi leede mi uten lande der keytivicheit ende uter moderen der vullecheyt ende hi besettede mine voete op eene steen ende hi beleede mine screden ende hi sant in minen mont niewen sanc lof onse gode vele liede sullent sien ende hem ontsien ende selen hopen inden heere salech es die man wies sheeren name es sijn hope ende niet an en sach in ydelheyden ende in valschen sotheden du heere mijn god heves vele gedaen diere wondere ende in dinen gepense en es di niemen ghelijc ic boetscapte ende sprac si sijn ghemenichfoudich boven ghetale sacrificie ende offerande en woustu niet maer du heves mi die oren volmaect holocaust ende offer over de sonden en yestu niet doe seidic siet ic come int hoet vanden buke es van mi gescreven dat ic dine wille soude v doen mijn god ic woud ende dinen wet in midden miere herten ic boetscapte dine gherechticheit in groter vergaderingen sich mine lippen en salic niet verbieden heere du wetest dine gerechticheit en verbergic in mijn herte niet dine waerheit ende dine salicheit hebbic gheseit ic en hebbe niet verborgen dine ontfermicheit ende dine waerheyt van vele rade maer du heere en doch dine ontfermicheit niet verre van mi dine ontfermicheit ende dine waerheyt hebben mi altos ontfaen want mi hebben omgaen  quade dier ne geen ghetal en es mijn quaetheden hebben mi begrepen ende ic en mochte niet dat icse saghe si sijn ghemenichfoudicht boven thaer van minen hovede ende mijn herte heeft mi gelaten di moete ghenoeghen heere dattu mi verloest heere besich om mi te helpene die moeten worden confuus ende ververt worden te gader die mine ziele soeken om dat sise wech draghen sullen si moeten achterwert werden gekeert ende werden ververt die mi quaet willen si moeten haesteleec draghen hare lachter die mi seggen verblide verblide r die moeten verbliden ende vervroyen op di alle die di sueken ende die dine salicheit minnen moeten seggen die heere moet altoes verheven werden want ic ben mate ende arm ende die heere es ontfermachtich mijns du biste mijn hulpere ende mijn bescermere mijn god en merre niet xl salich es hi die verstaet op den maten ende armen die heere salne verlossen in den quaden daghe die heere moeten behouden ende levende maken ende hi moetene salich maken inder erden ende hi en moetene niet leveren in sijnre vianden ziele die heere moeten helpe bringhen opt bedde siere pinen al sijn bedde kerestu in siere siecheit ic seide heere ontferme mijns genese mine ziele want ic hebbe di gesondecht mine viande seiden mi quaet wanneer sal hi sterven ende sine name te nieute worden ende wast dathi in quam om te ziene soe sprac hi ydelheyden sijn herte vergaderde te sinen behoef quaetheyt hi quam uut daer buten ende hi sprac in dat selve jegen mi ruunden alle mine vianden si pensden mi quaet jegen mi si setten ongerechtich wort jegen mi die ghene die slaep en sal v hier niet toe doen dat hi weder verrise want die man mijns pays daer ic in hoepte die mijn broet at hi merende op mi scrinkelinghe maer heere ontferme du mijns ende verwecke mi ende ic salt hem gelden hier in bekendic dattu mi wouds want mijn viant en sal op mi niet verbliden want du heves mi ontfaen om onnoselheyt ende du heves mi vaste geset ewelec in dinen aenscouwene ghebenedijt si die heere god van israhel van ewelec tote eweleec dat moet waer sijn dat moet waer sijn xli ghelijc dat die hert beghert ten fonteine der wateren also begert mijn ziele tote di god mine ziele hadde dorst te gode wert die levende fonteine wanneer sal ich comen ende openbaren vor mijns gods aensichte mine tranen waren mi broet nacht ende dach alsmen mi dagelec seyt waer es dijn god dit wordich herdachtich ende hebbe in mi mijn ziele uut gestort want ich sal over liden in die stat des wonderleecs tabernakels tote mijns gods huus in stemme der bliscap ende belijngen es  die luut van werscapen mine ziele waer omme bestu zerich ende waer om bedroefste mi r hope in gode want ic sal dien noch loven hi es die salicheit mijns aensichten ende mijn god te mi selve wert es mijn ziele verstort daer om sal ic di herdinkech wesen vanden lande der jordanen ende hermoniim vanden cleene berghe dafgront ane roept den af gront in den luut van dinen wateren conduten alle dine diepheden ende alle dine vloede leden boven over mi die heere hevet bevolen in den daghe sine ontfermicheyt ende snachs sinen sanc bi mi es die bedinghe te gode mijns levens ic sal gode seggen du best mijn ontfaenre waer om hevestu mijns vergheten ende waer om ga ich droeveleken vort als mi die viant quelt als mine beenre werden te broken so verweten mi mine viande die mi moyen als si mi seggen elx dages waer es dijn god waer om bestu beserech mijn ziele ende waer om bedroefstu mi hope in gode want ic sal dien noch loven hi es die salicheyt mijns aensichten ende mijn god xlii vonnesse mi god ende ondersceede mine sake van den volke dat niet heylech en es vanden ongerechtighen ende den losen mensce verlosse mi v want du biste god mijn starcheit waer om hevestu mi verstoten ende waer om gaic doerlec vort als mi die viant quelt sende uut dijn licht ende dine waerheit si gheleeden mi ende brachten mi in dine heyliche berch ende in dine woninghe ende ic sal in gaen te gods outaer tote gode die verblijd mine joncheit god mijn god ich sal di loven inder cytolen waer omme bestu droeve mijn ziele ende waer om bedroefstu mi hope in gode want ic sal dien noch loven hi es die salicheyt mijns aensichten ende mijn god xliii god wi hebben ghehoert met onsen oren onse vaders hebbent ons gheboetscap dwerc dattu wrachts in haren dagen ende inden ouden daghen dijn hant heeft die heydene ghestroit ende du hevetse gheplant du quelste die lieden ende drevetse ute want in hare swerde en besaten si tlant niet ende haer arm en verlossese niet maer dine rechte hant ende dijn arm ende die verlichtinghe dijns aensichten verlossetse want du hadts ghenoechte in hem du biste selve mijn coninc ende mijn god die jacobe salicheyden ontbiedts r in di sullen wi onse viande wech blasen in enen horne ende in dinen name sullen wi verontwerden die ghene die jeghen ons op staen want ic en sal niet hopen in minen boge ende mijn swert en sal mi niet verlossen want du heves ons verlost vanden ghenen die ons quellen ende die ons haten makestu confuus wi sullen alden dach in gode worden geloeft ende in dinen name sullen wi ewelec belihen maer nu hevestu ons versteken ende confuus ghemaect ende en  selstu niet uut comen god in onsen dogeden du heves ons achterwert of gekeert na onse viande ende die ons haten roveden ons te haren behoef du heves ons gegeven als scaep der spisen ende du heves ons gestroyt in den heydenen du heves dijn volc vercocht sonder prijs ende ne geen menechte en was in hare wisselinghe du heves ons lachter geset onsen gheburen verontwerden ende bespottinghe die ghene die alommendomme ons sijn du heves ons geset in gelikenesse der heydenen ene beroeringhe vanden hovede in den wolke al den dach soe es mine scaemte jeghen mi ende die scande van v minen aensichte hevet mi overdect van geens stemmen die mi verweedt ende quaet sprac van mijns viants aensichte ende die mi quelde alle dese dingen quamen op ons ende wi en vergaten dijns niet ende wi en daden niet ongerechtelec in dinen testament ende onse herte en ginc achterwert niet wech ende du keres onse pade van dine weghe want du veroetmoedes ons in die stat des vernoys ende die scaduwe der doet overdecte ons ofte wi ons gods name vergaten ende of wi onse hande vort steken teenen vreemden goede en sal god niet dit versoeken want hi kint die verborgentheit vander herten want om dinen wille werden wi alle den dach gedoedt wi werden geacht als scape die men doden sal stant op heere waer om slaepstu stant op ende verstec ons int ende niet waer om keerstu dijn aensichte van ons vergeets du onse ermoets ende ons vernoys want onse ziele es veroetmoedecht inden ghemulle onse buke es te gader ghehoep inder erden stant op heere helpt ons ende verlosse ons om dine name r xliv mijn herte warp uut een goet wort ic segge den coninc mine werke mijn tonghe es eens scrivers riet die haestelike scrivet du biste scone van gedane boven der menschen kinderen gracie es in dine leppen daer om hevet di god ewelec gebenedijt ende gorde di met dine swerde alre mechtichste boven dine dien in dijnre gedaenten ende in dijnre scoenheit soe verstant vorspoedelec compt vort ende regnere om die waerheyt ende sachtmoedicheit ende die gherechticheit ende dine rechterhant saldi wonderleec gheleeden dijn ghescutte sijn scarp die lieden sullen onder di vallen in sconincx vianden herten god dijn setel es in dewicheit der ewicheit die roede des beledens es die roede dijns riken du minnes gherechticheit ende hates ongherechticheit hier om hevet di god gesalvet metter olyen der bliscap boven dine ghesellen mirre ende gomme ende casia ute dine cleederen vanden yvoren husen uten welken di ghenoechlec maecten der coninghen dochteren in dire eeren die coninghinne stont bi diere rechter siden in vergulden cleede om hanghen met menigherande verwen hore dochter ende r sich ende helde neder dijn ore ende verghete dijn volc ende dijns vader huus ende die coninc sal dine scoenheit begheren want hi es de heere dijn god ende si sullen aenbeden ende die dochtere  van tiro in giften alle lieden vanden rike sullen aenbeden dijn aensichte alle sine glorie es sconinx dochter van binnen si es omcleedt in guldenen fringen met menigherande cleederen den coninc sullen worden mageden bracht na hare haer naeste selen di worden bracht si sullen worden ghebracht in bliscapen ende in vrouden si sullen worden bracht in sconinx tempel om diere vader wille sijn die kindere gheboren du seltse princhen setten boven alle die werelt si sullen herdinkech wesen heere dijns namen in alle gheslachte ende tgheslachte hier omme sullen di die liede loven eweleec in ewelicheit der ewicheyt xlv onse god es toevloecht ende cracht ende helpere in vernoyen die ons te zeere hebben vonden hier om en sullen wi ons niet ontsien als tlant verstort worden sal als die berghe sullen werden verdreven intherte vander zee r hare watere luuden ende worden ghestoert die berghe worden verstort in siere starcheit dbedruusch vanden revieren verblijd gods stede dalre hoechste hevet sine tabernacle gheheylecht god en sal in midden hare niet werden beroert god sal haer helpen vroech in die dageraet die heydenen worden gestoert ende die rike worden ghenedert hi gaf sine luut ende die erde wort ververt die heere der dogede es met ons ons ontfangere es jacobs god compt ende siet sheeren werke die wondere die hi geset hevet boven der erden ende hi doet wech die stride tote den ende der werelt hi sal den boge breken ende die wapene ontwee breken ende hi sal die scilt verbernen metten viere gebruct ende besiet dat ic god ben ic sal verheven worden inder erden die here der dogede es met ons ons ontfanghere es jacobs god xlvi alle liede weygert metten handen jubileert gode in stemmen der bliscap want die hoghe heere es ververlec ende groet coninc boven alle die werelt hi hevet ons tfolc tonder ghedaen ende die heydene v onder onse voete hi hevet ons uutvercoren te siere eerfachticheit jacobs scoenheit dien hi minde god voer op in vroyden ende die heere in die luut der trompen singet onsen gode singet onsen coninc singet want god es die coninc van alder werelt singet hem wijslec die heere sal regneren boven den heydenen god sittet op sine heylighe setel der volken princen worden vergadert met abrahams god want die sterke gode vander werelt sijn anxteleec verheven xlvii groet es die heere ende zeere te lovene in ons gods stede in sinen heylighen  berghe si wort gesticht in der bliscap van alder werelt die berg van syon die syden van noerden dats des groets sconinx stat god sal worden bekint in sinen husen als hise ontfaen sal want siet die coninghen sijn vergadert ende in een te gader comen sij diet dus saghen worden verwondert si worden verstoert ende beroert anxt begreepse daer waren pinen als eenre vrouwen die in arbeiden leyt in anxteleken wenden selstu die scepe van tharsis ontwee breken also wijt hoerden also hebben wijt ghesien in de stat sheeren der dogheden in ons gods r stat god hevetse eweleec gesticht god wi hebben dine ontfermicheit ontfaen in midden dinen tempel na dine name god also es dine lof int ende vander werelt dine rechte hant es vol gherechticheyden die berch syon moet verbliden ende die dochtere van juda moeten vervroyen om dijn vonnesse heere omleet syon ende omhelset haer vertellet in hare torren settet u herte in hare cracht ende delet haer huse dat gijt moget vertellen inden anderen gheslachte want dit es god onse god eweleec in dewelicheit der ewicheit hi sal ons eweleec regeren xlviii hort dit alle liede begrijpt metten oren ghi alle die op die werelt woent alle lant liede ende der menscen kindere alle te gader in een rike ende arme mijn mont sal wijsheit spreken ende tghepens miere herten vroetscap ic sal inder ghelikenesse mijn ore neder helden ic sal inder santerien ondoen mine vort settinghen waer om sal ic ontsien inden quaden daghe dongerechticheit miere hielen sal mi omgaen die betruwen in haren cracht ende in die menechte hare rijcheyden glorieren v die broeder en verloestes niet saelt een mensche verlossen hine sal gode niet gheven sine ghenoechlicheyt ende den loen der verlossenessen siere zielen ende hi sal eweleec pinen ende hi sal ewelec in dende leven hi ne sal verdervenesse niet sien als hi sal sien die wise sterven te gader sullen donwise ende die sotte verderven ende si sullen den vreemde laten haer rijcheiden ende haer graven sullen eweleec haer huse wesen het sullen sijn haer woninghen vanden gheslachte inden gheslachte si riepen hare namen in haren landen ende die mensche als hi in eren was so en verstont hijs niet hi wort gerekent jegen donwise beesten ende hi wort dien ghelijc ghemaect dits haer wech ende lachter ende daer na sullen si in hare monde ghenoechlic wesen si sijn ghelijc scape inder hellen gheset de doet salse verderven ende die gherechtighe sullen in den morghenstonden boven hen heerscapie hebben ende hare helpe sal verouderen in die helle van hare glorien maer nochtan sal god mine ziele verlossen vander hellen hant als hi mi ontfaen heeft du en selts niet ontsien als een mensche rike wort ghemaect ende als die glorie sijns huus wort gemenichfoudicht r want als hi verderven sal so en sal hijt al niet nemen noch sine glorie en sal met hem niet neder gaen want sine ziele sal in sine levene worden gebenedijt hi salts di belyen als du hem wel ghedaen heves hi sal gaen tote in siere  vader gheslachte ende tote inden eweleken en sal hi dlicht niet sien die mensche als hi in eeren was sone verstont hijs niet ende wort gerekent jegen domme beesten ende hi wort dien ghelijc ghemaect xlix god der gode heere sprac ende riep die erde vander sonnen op gange tote haer neder ganghe uut syon es die gedaente siere scoenheit god sal openbaerlec comen onse god ende en sals niet helen vier sal in sijn aenscouwen bornen ende allommendomme hem sal groet tempeeste wesen hi riep den hemel toe van boven ende deerde om sijn volc tondersceedene vergadert hem sine heylighen die sine testament ordineren boven offerhande ende die hemele sullen sine gherechticheit boetscappen want god es die vonnesser hore mijn volc ende ic sal spreken israhel ende ic sal di orconden god dijn god ben ic v ic en sal di niet berespen in dine offerande want dine holocauste sijn altoes in minen aenscouwen ic en sal en geene calvere ontfaen van dinen huus noch bocke van dine cudden want alle die beesten vanden bocken sijn mine tfee inden berghe ende die ossen ic bekinde alle die vogle des hemels ende die sconheyt des ackers es met mi eest dat ic hongher hebbe ic en salts di niet seggen want mine es die rontheit der werelt ende hare volheit en sal ic niet eten vleesch van stiere ofte tbloet van bucken drinken offer gode offerhande van love ende gelde den hogesten dine beloefte ende aen roepe mi in den daghe des vernoys ende ic sal di verlossen ende du selts mi eeren maer god seide den sondare waer om vertelstu mine gherechtichede ende nemes ane dor dine mont mijn testament want du haedts discipline ende du heves mijn wordt achterwert of geworpen sagestu eenen dief du liep met hem ende du leidts dijn deel metten peutiers dijn mont vloyde over van malicien ende dijn tonghe sprac loesheden r sittende soe spraecstu jegen dine broeder ende jeghen diere moeder kint boedtstu scande dit daedtstu ende ic sweech du wanes ongereckeleec dat ic dijns ghelijc sal sijn ic sal di berespen ende setten jegen dijn aensichte verstaet dit die gods verget dat hi u te geere tijt begripe ende dat niemen en si die verloste offerande des loefs sal mi eeren ende daer wert es die wech daer ic hem toghe sal gods salicheyt l ontferme mijns god na dien grote ontfermicheit ende na die menechte diere ontfermicheit soe doch of mine quaetheit vort meer dwaet mi van miere ongherechticheit ende suver mi van mine sonden want ic bekinne die ongerechticheit ende mine sonde es altoes jeghen mi di allene hebbic gesondich ende quaet vor di ghedaen om dattu gewarech worden selts in dine worde ende dattu verwinnen selts alstu werts gedoemt want siet ic ben in quaetheiden ghewonnen ende in sonden so wan mi mijn moeder want sich du minnes die waerheyt die donkerheiden v ende die hemelicheiden van diere wijsheit hevestu mi gheopenbaert du selts mi  bespersen met ysopen ende ic sal worden gesuvert ende du selts mi dwaen ende ich sal wit worden boven snee minen horen selstu geven bliscap ende vroechde ende die veroetmoedichde beenre sullen verbliden keer of dijn aensichte van mine sonden ende doch of alle mine ongerechticheyde god sceppe in mi eene suver herte ende ene gherechtighe geest vernieuwe in minen binnensten en worpe mi niet van dijn aensichte nem dine heylighe geest niet van mi gef mi weder die bliscap diere salicheit ende metten princepalen geeste so make mi versekert ic sal den ongerechtighen dine weghe leeren ende die quade sullen te di worden bekeert verlosse mi vanden sonden god god miere salicheit ende mine tonghe sal dine gerechticheyt verheffen heere du selts mine lippen ontdoen ende mijn mont sal dine lof boetscappen want hadstu ghewilt ic hadde di offerande gegeven want du en selts niet werden genoechte hebbende in holocausten r gode es offerhande een bedroeft geest god een bedroeft herte ende veroetmoedecht en seltu niet verontwerden heere make mi syon goedertieren in dinen goede wille ende die mure van iherusalem sullen worden ghesticht dan saltu ontfaen dofferande der gherechticheit offerande ende holocauste dan sullen si op dine outaer calvere leggen li wat glorieerstu in quaetheyden die mechtech best in ongherechticheyden alle den dach pensde dine tonghe ongerechtichheiden als een scarp scars daets du loesheyt du minnes quaetheit boven goedertierheyt ongerechticheyt meer te sprekene dan gherecht du minnes alle worde van scrinkelinghen lose tongen hier om sal di god int ende destrueren hi sal di uut hurten ende wech senden van diere woninghen ende dijn wortele van den levende lande die gherechtige sullent sien ende sullen hem ontsien ende si selen op hem lachen ende seggen siet den mensche die god niet geset en hevet sinen helpere maer hi hoepte in die menechte siere rijcheit ende hijs te boven comen in siere v ydelheyt maer ic hoepte ewelic als eene drachtighe olive in sheeren huus in gods ontfermicheit ende in dewicheyt der ewicheyt ic sal di ewelec belien want du heves ghedaen ende ic sal dine name ontbeiden want hi es goet inden aenscouwenne diere heylighen lii donwise seyde in sijn herte en es geen god si sijn vuel worden ende te verontwerdene in hare quaetheyden niemen en es die goet doet god sach van den hemele op der menschen kindere om te siene of yemen verstandel es ofte gode suekende si hebben hem alle of ghekeert si sijn te gader onnutte worden niemen en es die goet doet en es nieman toet eenen en sullent sijt niet weten alle die ongherecheit doen die mine liede verslinden als spise van broede sine aenriepen gode niet si ontsaghen hem daer van vreesen daer geene vreese en was want god hevet die beenre ghesceeden die den mensche ghenoeghen si worden confuus want god hevetse  verontwert wie sal uut syon israhels salicheit geven als god sijns volcx gevanghenesse bekennen sal so sal jacob verbliden ende israhel sal vervroyen r liii god in dine name make mi behouden ende in dijn cracht verlosse mi god gehore mine bedinghe begrijp metten oren die worde mijns monts want vreemde sijn op verresen jegen mi ende die starke hebben mine ziele gesocht ende si en settede gode vor haer aenscijn niet want siet god help mi ende die heere es ontfaenre mire zielen keer af tquade te minen vianden in dijnre waerheyt verderftse al willens sal ic di offeren ende heere ic sal dinen name loven want hi es goet want du heves mi verlost uut allen vernoye ende op mine viande veronwerde mijn oeghe liv ghehore heere mine bedinghe ende verontwerde mijn orisoen niet verstaet te mi ende ghehore mi ic ben bedroeft in miere oefeninghen ende ic ben verstoert van des viants stemme ende vanden vernoye des sondaren want quaetheden sijn in mi neder comen ende in gramscap waren si mi podersam mijn herte es verstort in mi ende anxt der doet es gevallen op mi vreese ende anxt sijn op mi comen ende donkerheyden hebben mi bedect v ende ic seide wie sal mi vloghelen geven ghelijc eenre duven ende ic sal vliegen ende rusten siet ic verrende mi al vliende ende ic bleef inder wildernessen ic ontbeide dien die mi behouden maecte vander onvromicheit des geest ende van tempeeste werpt omme heere stoet haer tonghe want ic hebbe in der stat ghesien ongerechticheyt ende weder segginge dach ende nacht salse omgaen op haer muur die quaetheyt ende in midden hare pine ende ongerechticheit ende uut hare straten en gebrac niet perseme ende loesheit want hadde mi mijn viant ghevloect ich hadde oec gedoecht ende hadde die ghene die mi haette grote dinghen op mi ghesproken ic soude mi mascien van hem verborghen hebben want du biste mensce van ene moede mijn leedtsman ende mijn bekinde die te gader met mi naems soete spise wi wandelden in gods huus met concente die doet moet op die comen ende si moeten levende neder gaen inder hellen want scalcheide sijn in hare woningen in midden hem want ic riep te gode ende r die heere sal mi behouden savonts ende smorgens ende te middage so sal ic tellen ende boetscapen ende hi sal mine stemme ghehoren hi sal in payse mine ziele verlossen van dien die mi naken want onder vele viande was hi met mi god salt ghehoren ende salse veroetmoedeghen die vordie werelt es want dien en es geen verwandelen ende si en ontsaghen gode niet hi stac sijn hant vort om te geldene si besmetten sijn testament si sijn gesceeden vander gramscap sijns aensichten ende  sijn herte naecte sine waerde sijn vermoet boven olie ende sijn ghescutten werp op den heere dine sorghe ende hi sal di hervoeden ende hi en sal nemmermeer den gherechtighen geven ongestedicheit maer god du seltse geleeden inden putte des verdervens die sondege man ende lose en selen haer daghe niet delen maer heere ic sal in di hopen lv ontferme mijns god want die mensche hevet mi vercoren alden dach anevechtende quelde hi mi v mine viande vertoerden mi al den dach want vele esser die jeghen mi striden vander hoecheit des dages salic ontsien maer ic sal in di hopen in gode sal ic mine redene prisen ic hebbe in gode gehoept ic en sal mi niet ontsien wat mi tfleesch doen mach alden dach worden mine worde veronwert al haer gepense waren jeghen mi in quade si selenre in wonen ende verberghen si sullen wachten mijn hiele also sij mine ziele ontbeiden om niet selstuse behouden maken in gramscapen selstu die liede breken god ic dede di mijn leven cont du heves mine trane geleidt in dine aenscouwenne gelijc oec als in dine beloeften dan sullen mine viande weder achterwert keeren in so wat daghe ic di aenroepen sal sich ic bekinne dattu mijn god best in gode sal ic loven dwaert inden heere sal ich die redene loven in gode hebbic ghehoept ic en sal niet ontsien wat mi die mensche doen mach in mi god sijn dijn beloeften wat lone sal ich di weder gheven want du heves mine ziele verlost vander doet ende mijn voet van vallen op dat ic ghenoeghen r sal vor gode inder levender licht lvi ontferme mijns god ontferme mijns want mine ziele betrouwet in di ende inder scaduwen van dine vloglen sal ic hopen tote dat die quaetheit sal overleden sijn ic sal tote den hogesten gode roepen tote gode die mi wel ghedaen heeft hi sant van den hemele ende hi heeft mi verlost hi hevet in lachter den ghenen die mi vertoerden ende hi heeft mine ziele verlost van midden der leewen wolpenne ic sliep ghestort der menschen kindere haer tanden sijn wapine ende ghescutte ende haer tonghe es een scarp swert werde verheven boven die hemele god in alle die werelt es dine glorie si bereiden een strec te minen voeten ende crommeden nederwert mine ziele si groeven vor mijn aensichte een graf ende si vielenre inne mijn herte es ghereet god mijn herte es bereet ic sal singhen ende salm seggen stant op mine glorie stant op salterie ende cytole ic sal op staen in die dageraet ic sal di inden wolken belien heere ende ic sal di salm seggen in den heydenen want dine ontfermicheit es grot worden tote hemelen ende dine v waerheit es toten wolken werde verheven boven den hemele god ende op al die werelt es dine glorie  lvii of ghi ghewaerlec gerechtheyt spreect soe vonnesse rechteleec ghi menschen kinderen want in der herten werct ghi quaetheyden inden lande uwe hande versieren ongerechticheyden die sondaren sijn vervreemt uter vrouwelicheyt si doelden van uten buke si spraken valsheden hen es verwoetheit na die gelikenessen eens serpents als eere dover aspiden ende die haer oer stopt die niet horen en sal der blasender luut ende een fenijns makers die wiseleec besinget god sal hare tande breken in hare mont der lewe baectande sal god breken si sullen te nieute comen als water dat nederwert loept hi spant sinen boghe tote datsi ghecranct worden als was dat loep sullen si wech worden ghedaen tfier vielre op ende si en sagen die sonne niet eer dan u dorne den stekeldorne verstonden hi salse verslinden als levende als in gramscapen die gherechtighe sal verbliden r als hi wrake sien sal hi sal sine hande dwaen in des sondaren bloet ende die mensce sal seggen ofte vorwaer den gerechtighen vrucht es vorwaer es god vonnessenden inder erden lviii verlosse mi van minen vianden mijn god ende vanden ghenen die jeghen mi op risen verlosse mi verlosse mi vanden ghenen die quaet doen ende van mannen der sonden behoude mi want siet si hebben mine ziele gevaen si vielen strac jeghen mi noch mijn ongerecheit en doet noch mine sonden heere sonder ongerechticheit liepic ende beleede stant op in mijn gemoet ende sich ende du heere best god der dogeden god van israhel verstant om alle die liede te visenteerne ende ontferme niet al den genen die quaet doen si sullen weder keeren tsavonts ende sullen hongher ghedoghen als honde ende si sullen die stat omgaen siet si sullen spreken in haren mont ende een swaert es in haer lippe maer wie horet ende du heere seltse bespotten te nieute selstu alle die liede bringhen mijn stercheyt v sal ic te di wert wachten want god du biste mijn ontfaenre mijn god sine ontfermicheyt sal mi vort comen god hevet mi vertoghet boven mine viande ende doetse niet dats mine liede nemmermeer vergeten stortse in diere cracht ende heere mijn bebescermere dochse af doch of die mesdaet haers monts die reden van hare lippen ende si sullen worden begrepen in haer hoverde ende si sullen int ende worden gheboetscapt van onwerdenen ende van loghene inde gramscap des enddes ende si en selen niet wesen ende si sullen weten dat god heerscepie hebben sal boven jacobe ende boven tende van ertrike si sullen weder keeren savonts ende si sullen hongher doghen als honde ende si sullen die stat omgaen si sullen ghesceeden worden om tetene maer op datsi niet ghesaedt en worden so sullen si murmureren maer ic sal dine cracht loven ende ic sal vroech dine ontfermicheit verheffen want du biste worden mijn ontfaenre ende mijn toe vloecht inden daghe mijns vernoys mijn helpere di salic singen want god du biste mijn ontfaenre mijn god es mijn ontfermicheit r  lix god du verstaecs ons du waers gram ende du bes ontfermich du beroers die erde ende verstercse ghenese hare quetsure want si es verporrent du toges dine volke herde dingen du drenkes ons met wine der bedroeftheit du gaves den ghene die di ontsien beteekenessen datsi vlien moghen van des boghen anesichte dat dine gheminde verlost moghen worden make mi behouden met diere rechterhant ende ghehoere mi god sprac in sinen heylighen ic sal verbliden ende deelen cychem ende die valyen vanden tabernaculen salic meten mine es galaad ende mine es manasses ende effrahim ende die stercheit mijns hoefts juda es mijn coninc moab es die pot miere hopen in ydumea sal ic mijn ghescutte uut spreeden vreemde geborne sijn mi onderdaen wie sal mi geleeden in die vaste stat wie sal mi geleeden tote in ydumea en sachstuus niet doen god ons verstoet heefts ende en seltu niet uut comen god in onse dogeden gef ons helpe vanden vernoye ende smenschen salicheyt es ydel in gode sullen wi doget doen ende hi sal te nieute maken die ghene die ons moyen v lx ghehore god mine bedinghe verstant te minen orisoene ic riep te di vanden enden der welt als mijn herte in anxte was du verhiefts mi inden steen du beleedes mi want du bist worden mijn hope ene tor der starcheyt van des viants aensichte ic sal eweleec wonen in dinen tabernaculen ic sal worden bedect in der bedectheyt van dine vlogelen want du mijn god heves gehort mijn orisoen du heves eerfachticheyt gegeven den ghenen die dine name ontsien du selts daghe doen op sconinx dage ende sine jare tote in den daghe des geslachten ende tgheslachten hi geduert eweleec in gods aenscouwenne wie sal soeken sine ontfermicheit ende sine waerheyt dus sal ic lof seggen in dine name in dewicheit der ewicheit om dat ic mine beloefte gelden sal van daghe te daghe lxi en sal mine ziele niet gode onderdanich wesen want van hem es mijn zalicheyt want hi es mijn god ende mijn verlossere mijn ontfaenre ic en sal vort meer niet worden beruert hoe lange valdi jegen den mensche sladi u allen doet als ene r gheleende want ende een muer die averecht gestoten es maer nochtan soe pensden si minen loen wech te stekene ic liep in dorste si benediden metten monde ende vlieken metter herten maer nochtan mine ziele was onderdaen gode want van hem es mine ghedoechsamheyt want hi es mijn god ende mijn verlossere mijn helpere ic en sal niet wech varen in gode es mine salicheyt ende mine glorie god  mire helpen ende mijn hope es in gode hoept in hem alle vergaderingen van volke stort uut uwe herte vor hem god es onse helpere eweleec maer nochtan sijn der menschen kindere idel der menschen kindere sijn logenachtich in den waghen om dat si bedrieghen sullen in ydelheyden in dat selve en wilt niet hopen in ongerechticheiden ende en wilt niet begeren roef eest dat u rijcheiden overvloyen en wilt u herte niet ane leggen een werven sprac god die twee dinghen hordic want die macht es gods ende heere di es ontfermicheit want du selts elken gelden na sine werke lxii god mijn god vanden lichte wakic te di in di hadde mine ziele dorst hoe menichfoudelic begherte di mijn vleesch v in woeste lant ende dat sonder wech was ende sonder water openbardic di dus inden heilighen om dat ic dine doghet sien soude ende dine glorie want beter es dine ontfermicheit boven levene mine lippen sullen di loven dus salic di benedihen in mine levene ende in dine name sal ic mine handen op heffen als met roeten ende met vetheden worde mine ziele vervult ende mijn mont sal loven met bliscapen dus wasic dijns herdinkech op mine koetse in de morgenstonde sal ic pensen in di want du waers mijn helpere ende ic sal verbliden in verdecken van dine vloghele mijn ziele an na di dine rechthant heeft mi ontfaen maer si hebben in ydelheyden mine ziele gesocht si sullen gaen int nederste vander erden si sullen worden ghelevert in des swerts hande si sullen der vossen deele worden maer die coninc sal in gode verbliden si sullen alle worden geloeft die in hem sweren want der geenre mont die quaet dinghen spreken es vermaect lxiii ghehore god mijn orisoen als ic bidde van des viants vreesen verlosse mine ziele du bescarmes mi vander quader vergaderingen r vander menechten der geenre die quaet doen want si wetten hare tonghe als een swert si spienen den boge bitter dinc om datsi in den heymeliken scieten sullen den ombesmetten si selene onversienlic scieten ende en sullen hem niet ontsien si maecten vaste te hare behoef scalke redene si vertelden datsi strecke berghen souden si seiden wie salse sien si ondersochten die quaetheyden si worden te nieute ondersoekende met ondersoekinghen die mensche sal vort comen ten hoghen herten ende  toeghen herte ende god sal verheven worden der cleinre kindere ghescutte sijn worden hare wonden ende hare tonghe sijn jeghen hem gecranct si worden alle gestoert diese sagen ende elc mensche ontsach ende si boetscapten gods werke ende si verstonden sine daden die gherechtighe sal verbliden in den heere ende in hem hopen ende alle die gherechte van herten selen worden geloeft lxiv di betaempt lof god in syon ende men sal di beloefte gelden in iherusalem ghehoere mijn orisoen te di sal alle vleesch comen der ongherechtigher worde sijn mechtech worden op v ons ende du selts goedertieren werden onse quaetheiden salech es hi dien du vercoren heefts ende ontfaen hi sal wonen in dinen vrijthove wi sullen worden vervult in tgoet van dinen huus heylich es dijn tempel ende wonderleec in effenheden ghehore ons god onse verlossere hope alder eenden vander werelt ende verre in die zee die de berghe bereeds in diere cracht die toe gegordt best met mogentheden die verstoerts die diepheit der zee ende die luut van hare vloede die lieden sullen worden verstoert ende hem ontsien die ten termine wonen van dine teekenen du selts ghenoegelic maken duutgange van smorgens tote savonts du visenteerts die erde ende heeftse vervult du heefts gemenichfoudich die erde rike te makene gods reviere es vul van watere du heefts haer spise ghereedt want also es hare bereeden hare beken vervullende menichfoudich haer gheslachten in haer droppelen salse verbliden groyende du selts benedihen der cronen tsjaers diere goedertierheit ende dine velde sullen worden vervult van drachticheyden die scoenheyden vander wildernessen r selen vet worden ende die berge sullen worden toe gegordt van bliscapen der scape ramme sijn gecleedt ende die valleyen sellen overvloyen van tarwen si sullen roepen ende oec lof seggen lxv speeldt gode al die erde segt lof sine name geeft glorie sine love segt gode hoe ververlec sijn dine werke heere ende in die menechte diere doget sullen dine viande liegen alle derde moet di anebeden ende di loven si moet lof seggen dine name comt ende siet gods werke hi es ververlec in raden op der menschen kindere die de zee in droege verwandelt si sullen in die vloet doreliden metten voeten daer sullen wi verbliden in hem die heere es in siere cracht ewelec sijn oegen scouwen op die liede diet verontwerden si en sullen niet worden verheven in hem selven ghi heydenen benedijt onse god ende doet te horne die stemme sijns loefs die mine ziele gheset heeft ten levene ende heeft niet gegeven in berueren mine voete want god du heefts ons geproeft du hefts ons gheexamineert metten viere alsoe men selver proeft v du heefts ons geleedt in den strecke du heefts vernoye gheleyt op onse ruggen du heefts menschen boven onse hoefden ghesettet wi sijn  leden dor vier ende water ende du heves ons ute gheleedt in herrusten ic sal in dijn huus gaen met holocauste ic saldi mine beloefte gelden die mine leppen ondersceden hebben ende mijn mont sprac in minen vernoye ic sal di offeren vette holocauste met brande van rammen ic saldi offeren ossen metten bucken comt hort alle die gode ontsiet ende ic sal vertellen hoe grote dinghen hi miere zielen gedaen heeft ic riep an hem met mine monde ende ic verblide onder mine tonghe aensagic quaetheit in mijn herte sone saelt die heere niet gehoren hier om so hevet god ghehort ende verstont ten luden miere bedinghen ghebenedijt si god die niet wech en doet van mi mine bedinghe ende sine ontfermicheyt lxvi god moet ons ontfermen ende benedien ons hi moet op ons sijn aenschijn verlichten ende ons ontfermen dat wi bekinnen mogen inder erden dine wech in allen heydenen dine salicheyt r de volke moeten di belihen god alle volke moeten di belihen die lieden moeten verbliden ende vervroyen want du vonnest tfolc in gherechticheden ende du beleedts die liede in den lande de volke moeten di belihen god alle volke moeten di belihen die erde heeft hare vrucht ghegheven ons moet benedihen god god moet ons benedien onse god ende alle dende vander werelt moeten ontsien lxvii god moet op staen ende sine vianden worden ghesceeden ende diene haten moeten vlien van sijn aensichte si moeten te niete gaen als roec te niete gaet ghelijc dat was wech vloet van tfiers aensichte alsoe moeten die sondaren vervaren van gods aensichte ende die gherechtege moeten werscapen ende verbliden in gods aenscouwene ende ghenoechte hebben in bliscapen singt gode segt salm sine name maect hem den wech die opvert boven der sonnen onderganc die heere es sijn name verblijd in sinen aenscouwene si sullen worden gestoert van sijn aensichte des vaders der weesen ende der weduwen rechtere god es in sijn heylighen stat god die wonen doet die eens van seden sijn v in een huus die de ghevangene ute leedt in crachte oec die ghene diet veronwerden die woenen in graven god doe du ute quaemts in daenscouwenne dijns volcx doe du over leeds inder wildernessen die erde wert beruert want die hemele drupte neder wert van gods aensichte van synay van gods aensichte van israhel god du selts dine eerfachticheit versceeden willegen regen ende si es ghecranct mer du vulmakese dine beesten selenne in wonen god du heeftse bereet den armen in dijnre soeticheyt god sal dwort gheven den ghenen die predeken met groter cracht de coninc der dogheden des ghemints ende hi sal hem gheven te deelne die roeve van den sconen huse op dat ghi slaept tusschen midden die clerke vander duven verselverden vlogelen ende dachterste van haren rugghe in  bleecheyt van goude als die hemelsche ondersceedt de coninghe op hare soe sal die snee gewittet werden in selmon gods berch es een vette berch hets een vergadert berch een vette berch om wat waendi vergaderde berghe hets r die berch daer gode bequame es in te wandelen want die heere salre wonen int ende gods waghen es menichfoudich met x dusentich der geenre die verbliden die heere es in hem in synay inden heylighen du voers op int hoge du vincs die ghevanghenesse du ontfincs giften in den menscen want het sijn enige die niet gheloven datter die heere ons god in woent ghebenedijt si die heere dages ende dagelec god sal ons maken voerspoedeghen wech van onse salicheyden onse god es god behouden makende ende sheeren sheeren es duutganc der doet maer nochtan sal god breken siere vianden hoefde den tsop vanden hare der geenre die wandelen in hare mesdaden die heere seide ute basan sal ic weder keren ic sal weder keeren in die diepheyt der zee dat dijn voet genet worde in bloet dijnre honden tonghe uten vianden van hem si sagen dine ingange god mijns gods mijns conincs inganghe die inden heylighen es die princen quamen te gader vordie ghene die songen in midden den jonghen vrouwen die tambuurden inden kerken benedijt gode den heere vanden v fonteine van israhel der was benjamin een jonghelinc in dopgenomentheit der ghedachten die princhen van juda waren hare leetsmanne die princen van sabulon ende die princen van neptalim god beveelt diere macht make vaste dat god dattu gewracht heefts in ons van dinen tempel in iherusalem so sullen di die coningen gifte bringhen berespe die beesten vanden riede die vergaderinghe van stiere es inden koye vanden volke om dat si ute sluten sullen die ghene die gheproeft sijn metten selver sceede die liede die striden wille legaten sullen comen ute egypten in ethiopien sal sijn hant vor gode comen ghi rike der welt singet gode loeft den heere singet den heere die ghevaren es ten oesten boven den hemel des hemels siet hi sal sine lude gheven luut der cracht geeft gode glorie boven israhel sijn groetheyt ende sijn cracht es inden wolken god es wonderleec in sinen heylighen god van israhel hi sal gheven doget ende cracht sinen volke ghebenedijt sij god lxviii make mi behouden god r want die watere sijn in gegaen tote miere zielen ic ben gesteken in die diepheyt der vulheyt ende ne geen substancie goet en es ic ben comen in diepheit vander zee ende die tempeeste heeft mi verdronken ic hebbe ghepijnt al roepende mine kaken sijn heesch worden mijn oeghen sijn te broken als ic hope in minen god si sijn ghemenichfoudich boven alle hare mijns hoefts die mi al willens haten si sijn gestarct mine viande die mi ongerechteleec quellen dat ic niet gheroeft en hebbe dat galdic doe god du weets mine onwijsheyt ende mine mesdaden en sijn van di niet verborghen die en moeten hem niet scamen jeghen di die di ontbeyden heere heere der crachten si en moeten op  mi niet confuus worden die di sueken god van israhel want om di hebbic lachter gedoghet scaemte heeft mijn aensichte overgaen ic ben vreemde worden minen broederen ende pelegrijm miere moeder kindere want die toren dijns huus at mi ende der geenre lachteringe die di verweten vielen op mi ende ic bedecte in vastene mine ziele ende het es mi in lachter worden v ende ic maecte mijn cleet een haer ende ic ben dien worden in spotte die in die porte saten spraken jeghen mi ende si songhen jeghen mi die den wijn dronken maer heere ic dede mine bedinghe tote di god hets tijt van wel ghenoeghene inde menechte diere ontfermicheyt ghehore mi in die waerheyt diere salicheyt verlosse mi vanden gore dat icker niet in worde gesteken verlosse mi van dien die mi haten ende vanden diepheiden der watere die tempeeste vanden water en moet mi niet doen versinken noch die diepheyden en moet mi niet verswelghen noch die putte en moet sine mont niet op mi ontdoen ghehoor mi heere want dine ontfermicheit es goedertieren na die menechte van dine ontfermenessen scouwe in mi ende en keere dijn aensichte niet van dine kinde om dat ic in vernoye ben soe gehore mi haesteleec verstant te miere zielen ende verlosse om mine viande verlosse mi du weets mijn verwijt ende mijn scaempte ende mine ontsachlecheyt si sijn alle in dijn aenscouwene die mi moyen mijn herte heeft ontbeyt verwijt ende keytivicheit ende ic ontbeide r wie met mi bedroeft soude worden ende en was niemen die mi troesten soude ende ic en vants niet ende si gaven in mijn spise galle ende si drancten mi in minen dorste met asine hare tafle moet vor hen worden in strecke ende in wedergeldinghen ende in scanden haer oeghen moeten verdonkert worden soe datsi niet ne sien en moeten ende crommen altoes hare rugge storte ute dijn gramscap op hen ende die toren diere gramscap moetse begripen hare woninghe moet woest worden ende niemen en moet sijn die in hare woninghe wone want dien dattu sloeghes dien quellen si ende op die pine van mine wonden daden si noch toe lech toe ongherechticheit op haer ongerechticheit ende si en moeten niet comen in dine gherechticheit si moeten of gheplaent worden ute der levender boec ende si en moeten metten gerechtegen niet worden gescreven ic ben arm ende rouwech dine salicheit heeft mi ontfaen ic sal gods name loven met sange ende ic salne verheffen in love ende het sal gode genoegen boven een jonc calf dat horne vort bringet ende clawen die arme sullent sien ende verbliden suect gode ende v uwe ziele sal leven want de heere ghehorde die arme ende hi en versmade sine ghevanghene niet gode moeten loven de hemele ende die erde ende die zee ende alle die crupende beesten diere in sijn want god sal syon behouden maken ende die steden van juda sullen worden ghesticht ende si sullen daer in wonen ende in eerfachticheyden sullen sise bejaghen ende sijnre cnechten saedt salse besitten ende die sine name minnen sullenre in wonen lxix god verstant in miere helpen heere haeste di mi te helpen die moeten worden  confuus ende vervaert die mine ziele sueken si moeten achterwert worden gekeert ende hem scamen die mi quaet willen si moeten haesteleec of keeren met scamenessen die mi seggen verblide verblide alle die di sueken moeten vervroyen ende verbliden in di ende die dine salicheyt minnen si moeten seggen altoes moet die heere worden verheven want ic ben mate ende arm god helpe mi du best mijn helpere ende mijn verlossere heere en merre niet lxx in di hoepte ic icken sal niet eweleec worden confuus in dijnre gherechticheit verlosse mi ende bescerme mi helde neder te mi wert dijn r ore ende behoude mi wes mi in gode bescermere ende in eene bevreedde stat dattu mi behouden maects want mine vastheit ende mine toevloecht bestu mijn god verloste mi vandes sonders hant ende van sgeens hant die jeghen die wet doet ende ongerechtich es want heere du best mijn ghedoechsamheit heere du best mijn hope van miere joncheyt in di ben ic vast ghemaect van uten buke du best mijn bescermere van miere moeder buke in di es mijn sanc altoes ic ben vele liede ghemaect als een wonder ende du best die starke helpere mijn mont moet vervult worden met love dat ic dine glorie singen mach alden dach dine groetheit en verwerpe mi niet inden tide der outheyt als mine cracht ghebreken sal en late mi niet want mine vianden seiden mi ende die mine siele wachten maecten over een eenen raet si seiden god heeftene ghelaten volcht hem na ende begrijptene want niemen en es diene verlossen sal god en verlinghe di van mi niet mijn god anscouwe in mijn hulpe v si moeten confuus worden ende te nieute comen die mine ziele lachteren si moeten overdect worden met confusen ende scanden die mi quaet soeken want ic sal altoes hopen ende ic sal toe doen op alle dinen lof mijn mont sal boetscappen dine gerechticheit alden dach dine salicheit om dat ic niet en can die scrifture so sal ic in sheeren mogentheit in gaen heere ic sal alleene diere gherechticheyt herdinken god du heefts mi gheleert van miere joncheit tote nu ic sal dine wondere seggen ende tote in doude ende in die outheit god sone laet mi niet vore dat ic dinen arm gheboetscapen sal alde geslachte dat na comen sal dine mogentheyt ende dine gherechticheit god tote in den hogesten grote wondere die du ghedaen heefts god wie es dijn ghelijc hoe grote vernoy vele ende quaet heeftste mi getoget ende du best bekeert ende du heefts mi levende ghemaect ende du heefts mi weder bracht vander diepheyt der erden du heefts dine groetheyt ghemenichfoudicht ende du best bekeert ende du heefts mi vertroest want ic sal die oec belien in den instrumenten van love dine waerheit god ic sal di singhen inder cytolen israels heylighe god r mine leppen selen verbliden alsic die singen sal ende mine ziele die du verlost heefts maer oec so sal mine tonghe alden dach pensen dine gherechticheit alsi confuus ende ververt sullen sijn die mi quaet sueken  lxxi god geeft dijn vonnesse den coninc ende dine gherechticheit sconinx sone om te vonnessen dijn volc in gerechticheyden ende dine arme in vonnessen die berghe moeten den volke pays ontfaen ende die hovele gherechticheit hi sal vonnessen arm volc ende hi sal der armer kinder behouden maken ende hi sal den overdadeghen veroetmoedeghen ende hi sal gheduren metten sonnen ende vordie mane in de gheslachte ende tgheslachte hi sal neder comen als die regen in een vlies ende als droppele die neder drupen op die erde in sinen daghe sal verrisen gherechticheit ende overvloyetheit van payse tote dat die mane wech gedaen sal worden ende hi sal heerscapie hebben vander zee toter zee ende van den reviere toter enden der rontheit de moren sullen neder vallen vor hem ende sine viande sullen de erde lecken die coningen v van thersis ende deylande selen gifte bringhen die coninghen van arabien ende van saba selen gifte toe bringhen ende alle die coninghen sullen aenbeden alle heydenen sullen hem dienen want hi sal den armen vanden machtigen lossen ende dien armen die ne geen helpere en was hi sal den armen ende den maten sparen ende hi sal der armer ziele behouden maken hi sal hare ziele verlossen van persemen ende van ongherechticheyden ende hare name es eerlec vor hem ende hi sal leven ende hi sal hem gheven vanden goude van arebien ende si sullen altoes van hem anebeden alden dach selen si hem benedihen hi sal sijn vastheit inder erden inthoechste vanden berghe ende sine vrucht sal worden op verheven boven den libanus ende si sullen bloyen uter stat ghelijc den hoye vanden lande sijn name moet worden ghebenedijt eweleec vore die sonne geduert sijn name ende in hem moeten worden gebenedijt alle die geslachten vander werelt alle heydene selen verheffen ghebenedijt moet sijn die heere god van israhel die groet wonder doet allene ende ghebenedijt moet sijn die name siere mogentheyt dat moet r ghescien dat moet ghescien lxxii hoe goet es god van israhel den genen die gherecht sijn van herten maer wel na sijn mijn voete beruert wel na sijn mine screden ute gestort want ic hadde toren op den ongherechtighen om dat ic der sondaren pays sach want ne geen anscouwen en es thaere doet ende vastheit es in haer wonden si en sijn in der menschen pine niet ende si en sullen metten menschen niet worden gegeeselt hier om hiltse die hoverde si sijn overdect met haren ongerechticheit ende met haren quaetheyt haer ongerechticheit quam vort als ute vetheyden si leiden over in der herten begerte si pensden ende spraken scalcheyt si spraken ongherechticheyt in den hoghen si setteden hare mont in den hemel ende haer tonghe leed over inder erden hier om sal mijn volc hier weder keeren ende vulle daghe sijn in hem worden vonden ende si seiden hoe gheweet god ende ofte es const inden inden hoghen siet die sondare  die overvloyet waren in die werelt heilden die rijcheyden ende ich seide hier omme hebbic mijn herte gherecht ghemaect ende hebbe onder donnosele mine v hande ghedweghen ende ic was alden dach gegeeselt ende mijn castien was in die dageraet ofte seidic sallic dus vertellen sich so verstackic tgheslachte van dine kinderen ic waende dat ic bekinnen soude dits vore mi pine tote dat ic in gaen mach in gods sanctuarie ende dat ic verstaen mach in haren utersten maer nochtan settes du hen om die loesheyden du worpse ter neder doe si worden op geheven hoe sijn die worden in bedroefheyden ende si sijn soe haesteleke te nieute worden si sijn vervaren om hare ongerechticheit ghelijc der geenre slaep die op staen heere du selts in dine stat hare beelde te nieute maken want mijn herte es ontsteken ende mijn nieren sijn verwandelt ende ic ben te niete worden ende ic en wist niet ic ben vor di gemaect als een beeste ende ic altoes met di du hefts mine rechthant behouden ende du heeft mi beleed in dine wille ende du heefts mi met glorien ontfaen want wat es mi in den hemel ende wat woudic van di op der erden r mijn vleesch es of gegaen ende mijn herte god mijns herten ende god es mijn deel eweleec want siet die hem vervaren van di sullen vervaren du verlosse alle die van di vernoyeren maer mi es goet an gode te clevene mijn hope te settene inden heere god dat ic boetscapen mach alle dijn predecacien in der dochtere porte van syon lxxiii god om wat verstietstu int dende es dijn toren gram op die scaep diere weyden wes herdinkech dijnre vergaderinghen die du beseten heefts van den beghinne du verlostes die roeden diere eerfachticheit die berch syon in dien dattu in hem wones hef op dijn hande in haer hoverde int dende hoe vele heeft die viant quaets gedaen in den heylighen ende si hadden bliscap die di haten in midden diere sollemniteit si settede haer teekene te teekenen ende sine bekindens niet als inden uutganc opt dende si sloegen in dat selve haer doren af als in den bosch van houten metter bilen ende metter aex worpen sise ter neder si ontstaken metten viere dine sanctuarie ender erden v si besmetten die tabernaculen dijns namen hare meescap seiden te gader in haer in haer herte laet ons doen op houden alle gods feestelike daghe van den lande wi en saghen onse teekenen niet nu en es negeen prophete ende hi en sal ons vort meer niet bekinnen god hoe langhe sal die viant verwiten vergramp die onvrient dinen name int ende want god es onse coninc vor die werelt hi heeft salicheit gewracht in midden die welt du makes vast in diere cracht die zee du verstores der draken hoefde in den wateren du braects der draken hoeftde du gavesten te spisen den volke vanden moerren du stores die fonteine die fonteine ende reviere du verdroges die reviere van etham dine es die dach ende dine es die nacht du makes die dageraet ende die sonne du makes alle dende vander werelt du sciepes somer ende lente wes des herdinkech die viant verweet den heere ende donwise  volc vergramde dine name en levere den beeste niet die ziele die dijnre belihet ende dijnre armer zielen en verghete int ende niet aensich r in dijn testament want die sijn vervult die verdonkert sijn der erden van husen der quaetheit die oetmoedege en worden niet af gekeert met scamenessen die arme ende die mate sullen dine name loven stant op god vonnesse dine sake wes herdinkech dijnre verwite van dien die vanden onwisen sijn al den dach en vergete niet die stemme dijnre vianden haer hoverde die di haten gaet op mi int ende lxxiv wi selen di belihen god wi sullen di belien ende dine name anroepen wi sullen dine wondere vertellen alsic den tijt ontfaen sal soe sal ic gherechticheden vonnessen die erde smalt ende alle diere in wonen ic maecte hare colummen vast ic seide den ongerechtegen en wilt niet ongerechteleec doen ende den ghenen die mesdaden en wilt den horen niet verheffen en wilt uwen horen inthoghe niet verheffen en wilt jegen gode niet spreken ongerechticheit want noch van oesten noch van westen noch vanden wilden berghen want god es die rechtere desen vernedert hi ende desen verheft hi want ints heeren hant es die kelc vul geminct van starken wine v ende hi heldenne van dat in dat nochtan en es sine moeder niet alte niete worden alle die sondaren van ertrike selens drinken maer ic salt ewelec boetscapen ic sal jacobs gode singen ende ic sal alder sondaren horen breken ontwee ende des gherechtes horne sullen worden verheven lxxv in judea es god bekint in israhel es sine name groet ende sijn stat es ghemaect in payse ende sine woninghe in syon daer brac hi die macht ontwee vanden boge den scilt ende tswert ende den strijt du best verlichtende wonderlic vanden eweleken berghe alle donwise van herten worden gestoert si sliepen haer slaep ende alle die manne van rijcheden en vonden niet in haer handen jacobs god van dinen berespenen so worden vakerech alle die op paerden saten du best ververlec ende wie saldi weder staen van doe dan dine gramscap du dades vanden hemele tfonnesse horen die erde bevede ende gherustede als god op stont in den vonnesse om dat hi behouden maken soude alle die sachtmoedeghe vander welt want smenschen gepens sal di belihen ende die overblive van den gepense selen di feesteliken dach doen r beloeft ende geldet den heere uwe god alle die allommendomme hem bringt giften den vervarleken god ende hem die der princen geest of neemp den onsachgeleken god vore den coninghen van artrike  lxxvi met mijnre stemmen riepic toten heere met mijnre stemmen riepic tote gode ende hi verstont tote mi in den daghe mijns vernois soe versochtic gode met minen handen snachs jegen hem ende ic en wert niet bedrogen mine ziele verontwerde vertroest te wordene ic wert gods herdinkende ende hadde ghenoechte ende ic oefende mi ende mijn geest ghebrac mijn oeghen daden vor wakinghen ic was gestoert ende ic en sprac niet ic pensde die oude dage ende die eweleken jare hadde ic in mijn gedachte ende ic pensde snachs met miere herten ende ic oeffende ende suverde mine geest en sal god niet eweleec versteken ofte en sal hiere niet toe doen dat hi noch bat gepait werde ofte sal hi sijn ontfermicheyt in tende of corten vanden geslachte intgeslachte ofte sal god vergeten tontfermenne of sal hi in sijnre gramscap sine ontfermicheit onthouden ende ic seide nu beghinne ic dits die wandelinghe des alre hogest rechthant v ic was herdinkech sheeren werke want ic sal herdinkech wesen van den beghinne diere wondere ende ic sal pensen in alle dine werken ende ic sal worden geoeffent in alle dine versieringhe god in den heylighen es dijn wech wie es soe grote god als onse god du bes god die wondere does du makes cont in den volken dine cracht du verloestes dijn volc in dijn arm jacobs ende josephs kindere die watere sagen di god die wateren sagen di ende ontsaghen ende die afgronde worden verstort die menechte vanden water geluude die wolken gaven luut want dine ghescutten liden over die luut dijns donreslaghes es inden wiele dine blexemme verlichten die rontheyt der werelt ende die erde wert beruert ende bevende in die zee es dijn wech ende dine pade in vele wateren ende dine voetstappen en selen niet worden bekint du beleedes dijn volc als scape in moyses ende aarons hant lxxvii mijn volc verstaet mine wet heldet neder u ore in den waerde mijns monts ic sal mine mont ontdoen in parabolen ic sal spreken die vort bringhingen vanden beghinne r also groet also wise ghehort hebben ende wise weten ende also ons onse vaders vertelt hebben si en sijn niet verborghen van hare kinderen ende in dander geslachte vertellende sheeren love ende sine crachte ende sine wondere die hi ghedaen heeft ende hi heeft orconscap verwect in jacob ende wet geset in israhel hoe groteleec hi onse vader beval dat sise bekint maken soude hare kindere datse dander gheslachte bekinnen mach die kindere die geboren worden selen op staen si selense hare kindere vertellen om dat si in gode haren hope leggen selen ende om datsi sheeren werke niet vergeten en sullen ende datsi sijn gebode sueken sullen om datsi niet gelijc worden en sullen haer vaders quaet geslachte ende verontwerdende tgeslachte dat sijn herte niet en beleede ende hare geest en es met gode niet gheloeft effraims kindere spannende ende sendende den boghe worden  bekeert inden daghe des strijts si en wachten gods testament niet ende si en wouden in sinen wet niet wandelen ende si vergaten sijnre weldaden ende sijn wondere die hi hem togede v vore hare vaders dede hi wondere inden lande van egypten intvelt van thaneos hi dor scoerde die zee ende leedese dore ende hi settede die watere als in tonnen ende hi geleedese inden wolke des dages ende alden nacht in verlichte van viere hi scoerde den steen ontwee inder wildernessen ende hi drenketse in vele als afgronde ende hi dede water comen uten steene ende hi deder water uut comen ghelijc revieren ende si dadenre hem noch toe te sondeghen si verporrenden den hoeschsten in gramscapen in steden sonder water ende si becorden gode in haer herten soe dat si iesschen spise te haren zielen behoef ende si spraken qualec van gode si seiden en sal god niet moghen gereeden die tafele inder wildernessen want hi sloech den steen ende daer vloyde water ende reviere liepenre of over ende hi sal niet broet mogen geven ofte die tafle sine volke bereeden hier omme horet die heere ende beider mede ende vier ontstac in jacob ende die gramscap quam op in israhel om datsi niet en geloefden in gode noch niet en hoepten in sijn behoudere ende hi beval den volke boven ende ontdede r die doren des hemels ende hi reggende hem manna broet tetene ende hi gaf hem hemelsch broet die mensche at der ingle broet hi sant hem spise in overvloyenthede hi brachte over den zudenne wint vanden hemele ende hi brachter in siere cracht den wint die ute den zuden wayt ende hi reggende op hem vleesch als ghemul ende ghelijc den zande vander zee geveederde gevogelte ende si vielen in die middewert van haren getelden ontrent hare tenten ende si aten ende si worden ghesaedt alte zeere ende hi brochte hem haer begerte toe ende van hare begerten en worden si niet gehoent noch waren hare spise in haren mont ende gods gramscap quam op hem ende hi doede haer vette ende hi belette die uut vercoerne van israhel in allen desen soe sondechten si noch ende sine geloefden in sine wonderen niet ende hare daghe gebraken in ydelheyden ende hare jare met haesticheyden doe hise doede sochten sine ende si keerden weder ende in der dageraet quamen si te hem v ende si worden herdacht dat god hare helpere es ende dat die hoghe god hare verlossere es ende si mindene in haren mont ende in hare tonghe logen si hem want haer herte en es niet rechte met hem ende si en waren niet ghetrouwe in sinen testamente maer hi es ontfermech ende hi sal goedertieren worden hare sonden ende hi en salse niet verderven ende hi was overvloyech soe dathi sine gramscap of keerde ende hi en ontstac sine gramscape niet ende hi wert herdacht dat si vleesch waren gaende geest ende niet weder kerende hoe menichwerven verontwerden sine in der wildernessen ende verporrenden in gramscepen in droge steden ende si bekeerden ende becorden gode ende verontwerden den heylighen van israhel sine hande en worden niet herdacht vanden dage dat hise verlosse van tgeens hande diese moyde also als hi settede sine teekene in egypten ende sine wondere int velt van chanaos ende hi verkeerde hare reviere in bloede ende hare regen om dat sise niet drinken en souden hi sant in hem die honts vliegen ende hi atse ende den vorse ende hi verdervetse  ende hi gaf den r rupsenen haer vrucht ende hare pine spelthanen ende hi doedde hare wijngerde in den hagele ende hare moerbome in den rime ende hi leverde den haghele haer vee ende den viere haer possessie hi sant in hem die gramscap sijnre onwerdicheyt ende gramscap ende vernoy in sendinghen bi quaden inglen hi maecte wech den pade siere gramscap hine spaerde niet vander doet hare ziele ende hare vee besloet hi in die doet ende hi sloech elc eerst gheboert intlant van egypten deerst van al hare pinen in chams woninge ende hi droech sijn volc wech als scaep ende hi geleedese als een cudde inder wildernesse ende hi geleedese in hopen ende si ontsaghen hem niet ende hare viande overdecte die zee ende hi leedese in den berghe sijnre gheheylicheit in den berghe die sine rechte hant bejaghede ende hi dede wonen in haer woninghen die gheslachten van israhel ende si becorden ende verontwerden den hogen god ende sine wachten sine orconscap niet ende si keerden hem af ende en helden niet die beloefte als haer v vaders worden si verkeert in eenen quaden boghe si porrenden in gramscappen in haer hovele ende si verwectene te torne in haren af gode god horet ende verontwerdet ende brachte israhel te niete zeere ende hi verstiet die tabernacule in sylo sijn tabernacule daer hi woende inden menschen ende hi leverde in gevangenessen haer cracht ende haer scoenheyt in haer viants hande ende hi besloet sijn volc inden swerde ende hi verontwerde sine eerfachticheit tfier at hare jonghelinghe ende haer magede en weenden niet ende die heere wert ghewect als een slapende als een mechtich die zeere gedranct es van wine ende hi sloech sine vianden in hare eendden hi gaf hem eweleken lachter ende hi verstiet josephs tabernaculen ende hi vercoes niet efframs geslachte maer hi vercoes judas gheslachte den berg van syon dien hi minde ende hi stichte sine sanctuarie als der een horne intlant dat hi eweleec gefondeert heeft hi vercoes davidt sine knecht ende hi nammen vander scapen cudden ende hi ontfinckenne van dien die achter gebaren r om te voedene jacob sine knecht ende israhel sine eerfachticheit ende hi voedese in donnoselheyt siere herten ende hi geleedese inden verstantnessen siere handen lxxviii god die heydenen quamen in diere errfachticheit si besmetten dine heylighen tempel si setten iherusalem in die wachte van appelbomen si leiden doede lichame dijnre knechten spise den voglen des hemels diere heylighe vleesch den beesten van den lande si storten haer bloet ute als water al ommendomme iherusalem ende nieman en was diese groef wi sijn gemaect te lachteren onsen geburen verontwerden ende bespotten den ghenen die alommendomme ons sijn hoe langhe heere selstu int dende gram worden sal dine toren ontsteken als vier storte ute dijn gramscap inde heydenen die di niet en kinnen ende in den riken die dine name niet an en roepen want si hebben jacob geten ende sine stat bedroeft en herdincke  niet onser ouder mesdaden haesteleec moeten ons dine ontfermicheide vorcomen want wi sijn zeere arm worden v help ons god onse behoudere ende om die glorie dijns namen heere verlosse ons ende wes goedertieren onse sonden om dine name datsi niet masscien in den heydenen seggen waer es haer god ende het moet kinlec worden vor onse ogen die wrake van dine knechten bloede dat uut ghestort es in dinen aenscouwenne commen der gevanghen versuchten na die groetheit dijns armes besitte der gedoedder kindere ende gelde onse geburen sevenvoudich in hare scoet hare verwijt dat sidi verweten hebben heere want wi sijn dijn volc ende die scaep dijnre weyden wi selen di eweleec belihen int geslachte ende tgeslachte selen wi dinen lof boetscapen lxxix die israhel regeert verstant die joseph beleedts als een scaep die sit op cherubin worde geopenbaert vor effraim benjamin ende manasse herwecke dine mogentheit ende com dattu ons behouden maects god bekeere ons ende tone ons dijn aensichte ende wi selen behouden wesen heere god der doghede hoe langhe seltu gram wesen op dijns knechts bedinghe du selts ons spisen r met broede der tranen ende du selts ons drinken gheven in tranen in maten du heefts ons geset in weder segginghen onse ghebure ende onse vianden verontwerden ons god der dogede bekeere ons ende toech ons dijn aensichte ende wi sullen behouden sijn du bracht over den wijngaert van egypten du verdreefts die heydenen ute ende plantestene du waerts die leitsman vanden wege in sijn aenscouwenne ende plantes sine wortele ende vervults tlant sine scaduwe overdecte die berghe ende sine scote gods cedren hi spreede sine ranken ute toter zee ende toter revieren sine scoten waer om heefstu des wijngerts beluke te broken ende alle die bi den weghe gaen lesene die ever vanden woude heefttenne gedestrueert ende een sonderlinghe wilde dier heeftene vertoerden god der dogede worde bekeert scouwe vanden hemele ende visenteerne dese wijngaert ende vulmakene die dine rechte hant gheplante ende op den sone des menschen die du vaste ghemaect heefts dat verdorren es vanden viere ende ongeroert die sullen vervaren vanden berespene dijns aensichten v dine hant moet comen op den man dijnre rechte hant ende op des menschen sone dien du di vaste gemaect heves ende wi en gaen niet van di du selts ons levende maken ende wi selen dine name aenroepen lxxx verblijdt gode onsen helpere jubileert jacobs gode neempt den salm ende geeft  die tamburen die vrolic santerie metten cytolen blaset in die neomenia metter trompen inden daghe der sollempnijtheyt want in israhel es ghebod ende vonnesse jacobs gode hi settede die orconscap in joseph als hi ghinc uten lande van egypten so horde hi die tonge die hi niet en conste hi keerde sinen rugge vanden laste sine handen dienden in den botten in vernoye aneriepstu mi ende ic verloste di ende ic gehorde die in die hemelicheyt vanden tempeeste ic proefde di ten watere ter wedersegginghen hore mijn volc ic sal di orconscap gheven israhel is dattu mi horts sone sal negeen god niewe in di sijn noch dune selts ne geen vreemde god anebeden want ic ben die heere dijn god die di uten lande van egypten leede ontdoch wide dine mont ende ic salne vervullen ende mijn volc en horde r mijn stemme niet ende israhel en verstont mi niet ende ic lietse na hare begherte van herten si sullen gaen in hare versieringen hadde mijn volc mi ghehort hadde israhel in mine wege ghewandelt om niet haddic masscien haer viande veroetmoedicht ende ic soude mijn hant hebben gesteken op die gene diese quellen sheeren viande loghen hem ende hare tijt sal wesen inden eweliken ende hi spisedse vander tarwen marge ende uten steene sade hijse met honeghe lxxxi god stont inder vergaderinghe vanden goden maer in midden ondervonnest hi die gode hoe lange vonnest ghi ongherechticheit ende ontfaet der sondaren aensichte vonnest den maten enten weesen geeft gherechticheit den oetmoedegen ende den armen bescarmpt den armen ende verlost den maten van tsondaers hant si en wisten niet noch en verstonden si wandelen in donkerheyden alle die fundamente der erden selen worden beruert ic seide gode sijt ghi ende des hogestes gods kindere alle want gi selt sterven als menscen ende als een vanden princhen seldi vallen v stant op god ende vonnesse tlant want du selts eerfachticheit hebben in allen heydenen lxxxii god wie sal dijns gelijc wesen en swige niet noch en worde niet bedwonghen god want sich dine vianden maecten gheluut ende die di haten verhieven haer hoeft si maecten quaden raet op dijn volc ende si peinsden jegen dine heilighen si seiden compt ende verdrivewise uten lande ende israhels name en worde vortmeer niet herdacht want si pensden alle eens si micten te gader jegen di een overeendraghen diere van ydumea ende van ismaels tenten die van moab ende die van agaar gebal ende amon ende amalech vreemde gheborne metten ghenen die te tyron wonen want assur quam oec mettien si worden in de helpe lothts kindere doch dien als madian ende sisare also alstu jabin daedts in die reviere sison  si verdorven in endor si worden gemaect als vulnesse der erden sette haer princen alstu daedts oreb ende zeb ende sebee ende salmana alle hare princen seyden laet ons in eerfachticheyden besitten gods sanctuarie mijn god lech die als een rat ende r als stoppelen vore des wints aensichte ghelijc den viere dat ene bosch verberrent ende als een vlamme die de berghe verberret also selstuse persequeren in dinen tempeeste ende in dine gramscap selstuse verstoren vervulle haer aensichte met scanden ende si sullen dine name sueken heere si moeten hem scamen ende worden ghestoert in dewelicheit der ewicheit ende si moeten confuus worden ende vervaren lxxxiii hoe gemint sijn dine tabernaculen heere der dogeden mijn ziele begert ende gebrect ints heeren vrijthove mijn herte ende mijn vleesch verbliden in den levenden god want die mussche vint te haren behoef huus ende die tortele enen nest te haren behoef der si hare jonge in leggen mach dine outare heere der dogeden mijn coninc ende mijn god salich sijn si die wonen in dinen huse heere si sullen di loven in dewicheyden der ewicheyt salech es die man wies hulpe van di es hi heeft op clemminge gheminct in sijn herte in die valleye der tranen in die stat die hi beleit heeft want die wet gevere sal die benedixie gheven si sullen van dogeden in dogeden gaen god der gode sal worden in syon gesien v heere god der dogeden ghehore mijn orisoen begrijpt metten oren jacobs god god onse bescermere aensich ende scouwe in dijns cristus aensichte want in dinen vrijthove es beter een dach boven dusentegen ic vercoes versteken te sine in mijn gods huus meer dan te wonenne in der sondaren woninge want god mint donfermicheyt ende die heere sal geven die waerheyt der glorie hi en sal niet beroven van goede die gene die wandelen in onnoselheyden heere der dogeden salich es die mensche die hoept in di lxxxiv heere du benedihes dijn lant du keres af jacobs ghevangenesse du verliets dijns volc ongherechticheyt du overdeckes al hare sonden du versachtes alle dine gramscap du best of gekeert vander gramscap dijnre onwerdicheit bekeere ons god onse behoudere ende keere af dine gramscap van ons selstu ewelic ons vergrampt wesen of selstu dine gramscappe vort strecken vanden gheslachte intgeslachte god alstu bekeret best soe selstu ons levende maken ende dijn volc sal in di verbliden toghe r ons heere dine ontfermicheit ende gef ons dine behoudere  ic sal horen wat die heere god in mi spreken sal want hi sal pays spreken in sine volke ende op sine heyligen ende in die ghene die bekeeren ter herten want biden genen die hem ontsien es sine salicheit om dat glorie in onsen lande wonen sal ontfermicheyt ende die waerheyt quamen deen dander in ghemoete die gherechticheyt ende pays custen die waerheyt es uter erden gheboren ende die gherechticheyt scouwede vanden hemele want die heere sal goedertierheit gheven ende onse lant sal sine vrucht geven die gherechticheit sal vor hem gaen ende hi sal setten in den wech sine screden lxxxv heere helde neder wert dijn ore ende ghehore mi want ic ben mate ende arm behoede mine ziele want ic ben heylech mijn god make behouden dine knecht die in di hoept ontferme mijns heere want ic hebbe alden dach an di geroepen verblide dijns knechts ziele want heere ic hebbe te di mine ziele op geheven want heere du beste suete ende sachmoedich ende van vele ontfermicheyden al den ghenen die di anroepen v begrijpt metten oren mijn orisoen ende verstant ter stemmen miere bedinghen inden daghe mijns vernoys riepic te di want du gehores mi heere dijns en es geen gelijc in den goden ende en geen en es na dine werke alle die liede die du ghemaect heves si selen comen ende anebeden vor di heere ende si selen dine name loven want du best groet ende wonder doende du best god alleene gheleede mi heere in dine wech ende ic sal comen in dine waerheit mijn herte sal verbliden dattet dine name ontsiet heere mijn god ic sal di belien in al mijn herte ende ic sal ewelec dine name loven want dine ontermicheit es groet op mi ende du heefts mine ziele bescarmt vander nederster hellen god dongerechtighe stonden op jeghen mi ende der mechtiger vergaderinghe sochte mine ziele ende si en setten di niet in haren aenscouwenne ende du heere god ontfermere ende ontfermech gedoechsam ende van vele ontfermicheden ende warachtich sich in mi ende ontferme mijns gef dine kinde dijn ghebod ende make behouden dijnre diernen sone r doch met mi teken in goede dattet sien die mi haten ende datsi confuus worden want heere du heefts mi gheholpen ende heefts mi vertroest lxxxvi hare fundamente sijn in den heylighen berghe ende die heere mint die porte van syon boven alle jacobs tabernaculen glorieusen dinghen sijn van di geseit gods stat ic sal herdachtich wesen raabs ende babilonien diere die mi weten siet vreemde gheborne ende thirus ende tfolc van ethiopen dese waren daer en sal syon niet seggen mensche ende een mensche es in hare geboren ende hi dalre hogeste stichtese die heere sal vertellen in der volke scrifture ende der princen van dien die in hare waren ghelijc alder geenre die verbliden soe es die woninghe in di  lxxxvii heere god mire salicheit ic riep in den daghe ende snachs vor di mijn orisoen moet comen in dijn aenscouwen helder neder dijn ore te mijnre bedinghen want mine ziele es vervult met quade ende mijn leven es ter hellen genaect ic ben geacht metten genen die neder dalen in den laec ic ben worden als een vri mensche onder den doeden sonder helpe v als gewonde die slapen in den grave vanden welken vort meer ne gheen herdinken en es ende si sijn verstoten van dijnre hant si leyden mi in den nedersten putte in donkerheyden ende in scaduwen der doet op mi es dijn toren vaste gemaect ende du heefts alle dine vloede op mi bracht du daedts verre van mi die ghene die mi kinden si setten mi hem in verontwerden ic wort gelevert ende ic en quam niet ute mijn oeghen quelden van breken heere ic riep tote di alden dach stackic mijn hant te di wert ute en selstu den doden niet wondere doen ofte sullen die meesters verwecken ende di belihen sal yeman in den grave dine ontfermicheit vertellen ende dine waerheyt in verliesen ende en sullen si niet bekinnen in den donkerheyden dine wondere ende es dine gherechticheit in den lande der vergetelheit ende heere ic riep an di ende mine bedinghe sal vroech vor di comen waer bi heere versteects du mine bedinghe ende keers dijn aensichte van mi ic ben arm ende in pinen van mijnre joncheyt want ic ben verheven ende veroetmoedecht r ende ghestoert in mi leede dine gramscap over ende dine anxte verstoerden mi si omginghen mi als water alden dach si omginghen mi te gader du verlingest van mi minen vrient ende minen naesten ende die mi kinden vander keytivicheyt lxxxviii sheeren ontfermicheit sal ic ewelic singen inden geslachte ende geslachte sal ic dine waerheit boetscapen in minen mont want du seyts dontfermicheit sal ewelec worden ghesticht inden hemelen in hem sal dine waerheyt bereet worden ic settede mijn uutvercoren beloefte ic swoer david minen knecht tote in den eweleken sal ic dijn saet bereden ende ic sal stichten in den gheslachte ende tgheslachte dine sietse heere die hemele sullen dine wondere belihen ende oec dine waerheyt in der heyligher kerken want wie sal inden wolken den heere ghelijc worden ende gode ghelijc wesen in den gods kinderen god die gheloeft wert in der heyligher raet hi es groet ende vervaerlec boven alle die ghene die al ommendomme hem sijn heere god der dogede wie es dijns ghelijc du best mechtech heere ende dine waerheit v es alommendomme di du heefts heerscapie boven die macht vander zee want du saechts tferporren van haren vloeden du veroetmoedeghes den hoverdighen als een gewondde in den arm dire cracht verdreeftu dine viande dine sijn die hemele ende dine es die erde du fundeerts die rontheit der werelt ende hare vulheyt du scieps noorden ende de zee thabor ende hermon selen in dine name verbliden dine  arm met mogentheden dijn hant moet vaste worden ende dijn rechte hant moet verheven werden gherechticheyt ende vonnesse es bereeden dijns setels ontfermicheit ende die waerheit sullen vor dijn aensichte gaen salich es dat volc dat can verbliden heere si sullen wandelen in den lichte dijns aensichten ende si sullen alden dach verbliden in dine name ende in dine gherechticheyt selen si worden verheven want du best die glorie hare doget ende in dine goede wille sal onse horne worden verheven want sheeren es onse ontfanghen ende israhel ons heylichs coninx doe spraecstu in visioenen dine heilighen ende seits ic hebbe helpe gheset in den machtighen ende ic hebbe eenen uut r vercoren van minen volke verheven ic hebbe vonden david minen cnecht met mijnre heyligher olyen hebbe ickene ghesalvet want mijn hant salne helpen ende mijn hant salne vaste maken die viant en sal geen macht hebben jeghen hem ende die sone der ongherechticheit en salre niet toe doen hem te derenne ende ic sal van sijn aensichte sijn viande slaen ende diene haten sal ic ter vlocht doen keeren ende mine waerheit ende mine ontfermicheyt es met hem ende in mine name sal sijn horen worden verheven ende ic sal in die zee sijn hant setten ende in den reviere sine rechthant hi sal mi aenroepen du best mijn vader mijn god ende dontfanger mijnre salicheit ende ic salne setten eerst geboren hoghe boven die coninghen der werelt ewelic salic hem mine ontfermicheit houden ende ic sal setten sijn saet in dewicheit der ewicheit ende sijn troen sal sijn als die hemels daghe maer ist dat sine sone mine wet laten ende si niet en wandelen in minen vonnessen eest datsi mine gherechticheit verontwerden ende si mine ghebode niet en wachten v so sal ic hare ongerechticheit visenteren in den roeden ende hare sonden in slaghen maer mine ontfermicheit en sal ic van hem niet trecken noch en sal hem niet deren in mijnre waerheyt noch ic en sal mine beloefte niet te niete doen ende ic en sal niet te niete maken dat ute mine leppen gaet ic swoer eens in minen heylighen icken sal david niet lieghen sijn saedt sal eweleec gheduren ende sijn throen es als die sonne in minen aenscouwenne ende ghelijc der vulre manen ewelic ende hi es getrouwe orconde inden hemel du heefstene versteken ende versmaedt ende dinen cristus over ghedreghen du heefts dijns knechts beloefte om gekeert du heefts sine sanctuarie in der erden vrontwert du heefts alle sine tune om loken te broken du heefts sine stercheyt ghesett anxt si roefden alle die bi den weghe leden hi es worden sijnre gheburen lachter du heefts der geenre rechthant verheven diene tonder doen du heefts alle sine viande verblidet du heefts af ghekeert die helpe dijns sweerts ende du en holps hem niet in stride r du heefstene ghedestrueert van suveringhen ende du heefts sine siedse ter erden ghestoten du heefts ghemindert die daghe sijns tijts du heefstene over stort met scamenessen hoe langhe heere keerstu of intende sal dine gramscappen ontsteken als vier herdinke wat mijn substancie es want en heeftu niet ydeleec geset alle der menschen kindere wie es die mensce die leven sal ende die doet niet sien en sal ende sine ziele bescermen sal vander hellen hant heere waer sijn dijn oude ontfermichede  alsostu david ghesworen heefts in dijnre waerheyt heere wes herdechtich dijnre knechten lachter dien ic onthouden hebbe in mine scoet van vele lieden dat dine vianden heere verweten dat si verweten die wandelinghe dijns cristus ghebenedijt si die heere eweleec dat moet waer sijn dat moet waer sijn lxxxix heere du best ons toe vlocht gemaect vanden gheslachte int gheslachte eer die berghen worden ofte eer die erde ende die werelt wert geformeert vanden beghinne ende in den eweliken bestu god en keere den mensce niet af in dese v oetmoedicheit ende du seits wert bekeert menschen kindere want dusentich jare sijn vor dijn oeghe als die dach van gisteren die verleden es ende die huede inder nacht diemen over niet heeft sullen diere selvere jare wesen vroech also tcruut overliden sal vroech saelt bloyen ende overliden savonts vallet neder ende verstijft ende sal verdroeghen want wi ghebraken in dijnre gramscap ende in dinen torne worden wi gestort du settes dine ongerechtichheyden in dinen aenscouwenne onse werelt inden verlichtene dijns aensichten want alle onse daghe gebraken ende in dijnre gramscap gebraken wi onse jare salmen prisen als eene spenne die dage onser jaren in hen lxx jaer maer sijnt inden machtighen lxxx jaer ende vortmeer eest haer pine ende rouwe want die sachtmoedeghe compter op ende wi selen worden berespt wie weet die macht dijnre gramscap ofte wie can mids diere vreesen dijn gramscap vertellen make aldus dine rechthant cont ende die gheleerde van herten in wijsheyt heere werde bekeert saen ende wes te verbliden op dine knechte r wi sijn vroech vervult van dine ontfermicheit wi verbliden ende sijn in ghenoechten alle die daghe ons levens wi sijn verblijd over die daghe daer du ons in veroetmoedeges over die jare daer wi quaet in saghen scouwe in dine knechte ende in dine werke ende beleede haere kindere ende sheeren ons gods claerheit moet boven ons sijn ende die werke van onsen handen beleede op ons ende beleede twerc van onsen handen xc die wandelt in alre hogest helpe hi sal woenen in gods vanden hemele bescermenesse hi sal seggen den heere du best mijn ontfaenre ende mijn toevloecht mijn god ic sal in hem hopen want hi sal mi verlossen vander jaghen strecken ende vanden scarpen swerde met sinen scouderen sal hi di over decken ende onder sine vlogele selstu hopen met enen scilde sal di sine waerheit omgaen du en selts niet sien van der nacht vreesen vanden gescutte dat vlieget inden dach vanden orbore diere dore wandelt in den donkerheiden van oploepe ende vanden middageliken duvel van dijnre ziden sullenre dusentich vallen ende xm van dijnre rechter siden mer hi en sal te di niet ghenaken v maer nochtan selstu merken met dinen oghen ende selts sien der sondaren loen want heere du best mijn hope du hevest dine  toe vloecht alre hogest geset tote di en sal tquade niet comen ende die geselle en sal niet naken dine woninghe want hi heeft sine ingele bevolen van di datsi di behoeden sullen in alle dine wege si sullen di draghen in den handen dattu messcie niet en stoets dine voet an eenen steen du selts gaen op die aspide ende tcokentris ende du selts verterden den leeu ende den drake om dat hi in mi hoepte soe sal icken verlossen ic salne bescermen om dat hi mine name kinde hi riep an mi ende ic salne gehoren met hem ben ic inden vernoye ich salne verlossen ende verbliden ic salne vervullen met lancheden van daghen ende ic sal hem togen mine zalicheyt xci het es goet den heere te belihen ende te singenne dine name alre hogeste om te boetscappene vroech dine ontfermicheyt ende dine waerheyt bi nachte inde santorie van tiencorden met sanghe in die cytole r want heere du daedts mi ghenoechte hebben in dijn werc ende ic sal verbliden in den werke van dinen handen hoe zere groet sijn dine werken heere dine ghepense sijn alte diepe gemaect donwise man en saelts niet verkinnen ende die sot en saelts niet verstaen als die sondare verrisen sal sijn ghelijc hoye ende si alle openbaren sullen die ongerecht werken so datsi vervaren in dewicheit der ewicheyt maer heere du best alre hogest ewelijc want siet dine viande heere want siet dine viande selen vervaren ende alle die ongerechticheit werken sullen bijster worden ende mijn horen sal worden verheven als eens een horens ende mine outheyt in overvloyegher ontfermicheyt ende mijn ogen veronwerden mine vianden ende vanden quaden die jeghen mi op verresen sal mine ore horen die gherechteghe sal bloyen als die palmboem ende hi sal worden ghemenichfoudich als die sedre van libanus die gheplant sijn in sheeren huus si sullen bloyen in den vrijthove van ons gods huus noch selen si worden ghemenichfoudicht in overvloyegher outheyt ende si selen wel gedoechsam sijn dat sijt boetscapen sullen v want die heere ons god es gherecht ende ongerechticheit en es niet in hem xcii die heere regneerde ende heeft scoenheyt aen gedaen ende heeft hem boven gegordt want hi heeft vast ghemaect die rontheit der erden die niet en sal worden beruert dijn siedse es bereed van doe du best van ewelicheit heere die revieren hieven op die revieren hieven op hare stemme die revieren hieven op hare vloede vanden lude van vele wateren die op heffinghe vander zee sijn wonderlic ende die heere es te verwonderen in den hoghen dijn orconscappe sijn te zeere loeflic worden heere dijn huus betaempt heylicheit in lancheit van dagen  xciii god der wraken es die heere god der wraken heeft vrileec ghedaen werde verheven die de werelt vonnest gelde den hoverdegen hare loen heere hoe langhe sullen die sondaren hoe langhe sullen die sondaren verbliden si selen seggen ende spreken quaetheyt si sullen spreken alle die ongherechticheit werken heere si hebben dijn volc veroetmoedicht ende hebben dine eerfachticheit gequelt si doden de wedewe ende den toe comelinc ende si sloegen doet die weesen r ende si seiden die heere en salts niet sien noch jacobs god en sals niet verstaen verstaet ghi onwise in den volke ende gi sotte ghesmaect een luttel die de ore plante sal hi niet horen ofte die de oeghen maecte sal hi niet merken die de liede berespt sal hijt niet lachteren die den mensce const leert die heere weet der menscen ghepense want si sijn ydel salich es die mensche die du leers heere ende hem leers van dijnre wet dat dune mogest versueken van quaden daghen tote dat den sondare ene gracht wert ghegraven want die heere en sal sijn volc niet versteken ende hi en sal sine eerfachticheit niet laten tote diere tijt dat gherechticheit sal worden verkeert in vonnessen ende wie sijn neven gherechticheit alle die gerecht sijn van herten wie sal met mi op staen jegen die quade ofte wie sal met mi staen jegen die ghene die ongerechticheyt werken en ware dat mi gheholpen heeft die heere mijn ziele soude een lettel hebben in de helle gewoent alsic seide mijn voet es beruert heere soe halp mi dine ontfermicheyt na die menechte v mijnre rouwen in mijnre herten dine vertroestingen verblijdden mine ziele en sal an di niet hanghen die ziedse der ongerechticheit die pine versiers inden gebode si vinghen in des gherechts ziele ende si sullen onnosel bloet verdoemen ende die heere es mi gemaect in toevloecht ende mijn god in helpen mijnre hopen ende hi sal hem gelden haer ongerechticheit ende in hare quaetheit sal hise verderven die heere onse god salse verderven xciv compt verblide wi den heere vervroyde wi gode onsen behoudere veronledege wi sijn aensichte in belihenne in salmen laet ons hem vervroyen want god es een groet heere ende een groet coninc boven allen goden want in sijn hant sijn alle denden der erden ende die hoecheit der berghen sijn sine want sine es die zee ende hi gemakese ende tdroege formeerden sine hande compt ende laet ons aenbeden ende neder vallen ende weenen vorden heere die ons ghemaect heeft want hi es onse god ende wi sijn tfolc siere weyden ende die scaep siere handen eest dat ghi heden sine stemme hoert en wilt ure herte niet verherden r als inden verontwerdene na den dach der becoringhen in der wildernessen daer becorden mi uwe vaders si pruefden mi ende saghen mine werke viertich jaer wasic dijn gheslachte verbolghen ende ic seyde si dolen altoes met herten ende dese en bekinden mine weghe niet dien ic swoer in mijnre gramscap si en sullen in mijn rike niet comen  xcv singt den heere niewe sanc singt den heere al die erde singt den heere ende benedijt sine name boetscap van daghe te daghe sine salicheyt boetscap onder die heydenen sine glorie in alle volke sine wondere want die heere es groet ende zeere te lovene boven allen gode want alle der heydenen gode sijn duvelen maer die heere maecte die hemele belihen ende scoenheyt es in sijn aenscouwen heylicheyt ende groetheit es in sijn heylicheit bringet den heere ghi lantscap der heydenen bringet den heere glorie ende eere bringet den heere glorie sijns namen nemt hostien ende gaet in sinen vrijthove anebeed den heere in sijn heyligen vrijthove v alle tlant moet van sijn aensichte worden beruert seit in den heydenen dat die heere regneert want hi corregeerde die rontheit der erde die niet beruert worden sal hi sal die volke vonnessen in ghestadicheit die hemele moeten verbliden ende die erde vervroyden die zee ende haer vulheyt moet worden beruert die velde ende datter in es moeten verbliden dan sullen verbliden van sheeren aensichte alle die houte vanden bossche om dat hi comt want hi comt die werelt vonnessen hi sal die rontheit der werelt vonnessen in ghestadicheyden ende die volke in sijnre waerheyt xcvi die heere regneerde die erde verblide vele eylande moeten vervroyen wolken ende donkerheit alommendomme hem gherecheit ende vonnesse es die correxie sijnre siedzen tfier sal vore hem gaen ende het sal alommendomme sine viande verberren sine blexemme verlichten die rontheit der werelt die erde saget ende wort beruert die bergen vloyden als was van sheeren aensichte al die erde van sheeren aensichte die hemele boetscapen sine gerechticheit alle volke sagen sine glorie alle moeten r si confuus worden die af goden aen beden ende die glorieren in haere beelden alle sine ingele aenbeden syon horet ende wort verblijdt ende die dochtere van juda verbliden om dijn vonnesse heere want du best die hogeste heere boven alle die erden du best alte zeere verheven boven allen goden die den heere mint hatet tquaet die heere behuet sire heylighe ziele hi salse verlossen van des sondaren hant den gherechtighen menschen es licht verresen ende den gherechtighen van herten bliscap ghi gherechtighe verblijdt in den heere ende belihet den herdinkene sijnre heylicheit xcvii singet den heere niewen sanc want hi heeft wondere gedaen te sinen behoef behilt hi sine rechthant ende sijn helich arm die heere heeft cont ghemaect sinen behoudere inder heydenen aenscouwene heeft hi sine gerechticheit ondect hi es  herdecht sijnre ontfermicheyt ende sine waerheit den huse van israhel alle denden der werelt sagen ons gods behoudere jubileert den heere alle die erde singet verblijdt ende loeft singet den heere inder cytolen in der cytolen ende in lude des salms in v ghesleghen trompen ende in lude van horne jubileert in sheeren sconinx anscouwene die zee ende hare vulheyt moet worden beroert die rontheit der werelt ende diere in wonen die revieren moeten te gader slaen metter hant die berghe sullen verbliden van aenscouwenne sheeren want hi comt die werelt vonnessen hi sal vonnessen die rontheit der werelt in gherechticheyden ende die volke in ghestadicheden xcviii die heere regneerde die volke moeten vergrampt worden die sittet op cherubin die erde moet beruert worden die heere es groet in syon ende hoghe boven alle volke si moeten dine grote name belihen want hi es ververlec ende heylech ende sconinx eere mint vonnesse du bereedes beledinghe du daedts vonnesse ende gherecheit in jacob verheft den heere onse god ende aenbeed tbancsken siere voeten want het es heylich moyses ende aaron sijn in sine papen ende samuel onder die gene die sine name aen roepen si aen riepen den heere ende hi ghehoredse in eenre wolke columme sprac hi tote hen si wachten sine orcon r scappen ende tghebod dat hi hem gaf heere ons god du ghehoerse god du waers hem goedertieren ende wrekende in allen hare verseringhe verheft den heere onse god ende ane beedt in sinen heylighen berghe want heylich es die heere onse god xcix jubileert den heere al tlant dient den heere in bliscapen gaet in sinen aenscouwenne in vrouden ghi selt weten dat die heere selve god es hi heeft ons ghemaect ende wi niet ons selven sijn volc ende die scaep sijnre weyden gaet in sine porte in belihenne sine vrijthove in loven so loeftene loeft sine name want die heere es suete ewelijc es sine ontfermicheyt ende sine waerheyt tote inden gheslachte ende den gheslachte c ontfermicheit ende vonnesse salic di singen heere ic sal singhen ende verstaen in ombesmette weghe wanneer du te mi comen seels ic dorwandelde in onnoselheyden mijnre herten in midden mijns huus ic en settede vor mijn oeghen niet ongerechtighe dinc die overdaet daden die haetic an mi en hinc niet tquade  herte dien quade die hem van mi keerde en kindic niet v die heimelic sinen naesten quaet spreken achter dien queldic metter hoverdeger oghen ende metter onversaedder herten mettien en atic niet mijn oeghen sijn op die getrouwe vanden lande datsi met mi sitten die wandelt in onbesmetten weghen dese diende mi die hoverde doet hi en sal niet wonen in midden mijn huus die ongerecheit spreect hi en beleede hem niet in mijn ogen anscouwenne in die morghenstonde soe doedic alle die sonders vanden lande om dat ic verderven soude ute sheeren stat alle die ongerecheit doen ci heere ghehoere mine bedinghe ende mijn roep moete tote di comen en keere dijn aensichte niet van mi in soe wat daghe dat ic in vernoye ben helde neder dijn ore te mi want mijn daghe sijn te niete worden gelijc den roeke ende mijn beenre sijn verdroget als een brade ic ben ghesleghen als thoy ende mijn herte es verdroget want ic vergeten hebbe mijn broet tetene vanden lude mijns versuchtens soe cleefde mijn been ane mijn vleesch ic ben ghemaect ghelijc den pellicane vander wildernessen ic ben worden als een vlienachtre in den huse r ic hebbe ghewaect ende ben worden als ene eneghe mussce inden dake alden dach soe verweten mi mine viande ende die mi presen si sworen jeghen mi want ic at asscen als broet ende minen dranc mingdic met gheweene vanden aensichte der gramscap dijnre onwerdicheyt want op heffende stietstu mi mijn daghe sijn af gegaen als eene scaduwe ende ic ben droghe worden als een hoy maer heere du geduers eweleec in dijn herdinken intgeslachte ende tgheslachte heere du op verrisende sels syons ontfermen want hets tijt haers ontfermens want die tijt comt want dine cnechten ghenoechde hare steene ende si sullen hare ontfermen lants ende die heydenne heere sullen ontsien dine name ende alle die coninghe vander werelt dine glorie want die heere stichte syon ende men salne sien in sine glorie hi aensach inder oetmoedegher orisoen ende hi en verontwerde hare bedinghe niet dese dinghe moeten worden gescreven in den anderen gheslachte ende tfolc dat gescepen sal worden sal den heere loven want hi ansach van sinen heiligen v hoghe die heere sach vanden hemele in derde dat hi horen soude der ghevanghenen suchten om dathi telivereeren soude die verslegender kindere om datsi boetscapen sullen in syon sheeren name ende sinen lof in iherusalem in te vergaderen die volke in een ende die coninghe datsi den heere dienen sullen hi antworde hem in den weghe sijnre doghet de lettelheit van minen dagen boetscape mi en roep mi niet weder in die middewert van minen daghen intgheslachte ende tgeslachte sijn  dine jare heere in den beghinne fondeerstu die erde ende die hemele sijn die werke van dinen handen si selen vervaren ende du geduers ende si selen alle out werden als een cleet ende als een overdecsel selstuse verwandelen ende si sullen verwandelt worden maer du best die selve ende dine jare en selen di niet ghebreken dine knechte kindere sullen woenen ende haer saet sal worden in dewicheyt cii mine ziele ghebenedie de heere ende alle die binnen mi sijn sijn heylighe name mijn ziele gebenedie den heere ende en wille niet vergeten alle sine loene die goedertieren r wort alle dine ongherechtichede die ganst alle dine siechede die dijn leven verlost van verdervenessen die di croent in ontfermicheit ende ontfermicheyden die in goede dijn begherte vervult dine joncheit sal worden verniewet als eens arens die heere es doende dontfermicheyden ende vonnesse alden ghenen die ongherechticheit doghen hi dede moyses sine weghe kinlic ende israhels kindere sine wille die heere es ontfermere ende ontfermech ghedoechsam ende zeere ontfermech hi en sal niet ewelic gram wesen noch hi en sal niet eweleec dreghen noch hi en heeft ons niet gedaen nae onse sonden noch na onse ongherechticheit en heeft hi ons niet gegouden want na die hoecheit shemels vander erden soe heeft hi sine ontfermicheyt vaste ghemaect op die gene diene ontsien also verre als der sonnen op ghange es tote hare ondergange also verre heeft hi onse ongherecheit van ons gedaen also die vader sijnre kindere ontfarmt also es die heere ontfarmt den ghenen diene ontsien want hi bekint onse cranct ghestichte hi es herdacht dat wi ghemul sijn die mensche v als hoy sijn sine daghe als die bloeme vanden ackere also sal hi verdelluen want die geest sal in hem overliden ende hi en sal vort meer sine stat niet bekinnen want sheeren ontfermicheit es van eweleec ende tote in deweleec op die ghene diene ontsien ende sine gherechticheit inde kindere der kindere den ghenen die sine beloefte houden ende die herdinkech sijn sijnre ghebode om die te doene die heere heeft in den hemel sine siedse bereet ende sijn rike sal boven alle creaturen hebben ghebenedijt den heere alle sijn ingele die machtech sijn van crachte die sijn waert doet om te horne die stemme sijnre waerde ghebenedijt den heere alle sine virtute sine knechte die sine wille doet ghebenedijt den heere alle sine werke in elker stat daer hi boven heere es mijn ziele ghebenedie den heere ciii mijn ziele gebenedie den heere heere mijn god du best anxteleec groet worden belihen ende scoenheit heeftu an gedaen om gaen metten lichte als met  eene cleede die den hemel ute spredts als een vel die sine bovenste bedect met water die sets een r wolken dijn op vaert die wandelts op die vloghele der wenden die dijn ingle maects geeste ende dine dieninghen berrende vier die funders die erde op hare gestadicheit sine sal niet worden ghenedert in dewicheit der ewicheit dafgront es hare omcleet als een cleet op die berghe selen die watere staen van dinen berespen selen si vlien vanden lude dijns donres selen si ontsien die berghe gaen op ende die velde neder dalen in die stat die du hem ghefundeert heefts du heefts hem termijn gheset dien si niet overgaen en sullen noch si en selen niet keeren dlant toverdeckene die in den valleye fonteine ute sendts tusschen midden den berghen selen die watere overliden alle die beesten des ackers selen drinken die wilde ezele sullen ontbeiden in hare dorste daer boven sullen wonen die vogle des hemels van midden den steenen sullen si luut geven die de berghe verversscet van sinen hogesten vander vrucht dijnre werke sal die erde gesaedt worden die ute brings hoy den vee ende tcruut te smenschen dienste om dattu broed selts doen comen uter erden ende die wijn sal smenschen herte verbliden v om dat daensichte verbliden sal in olien ende tbroet sal smenschen herte verstarken die houte vanden velde ende die cedre van libano die hi gheplant heeft sullen worden ghesaedt daer sullen die musschen nesten herodes huus es hare leetsman die hoghe berghen sijn den herten die steen es toe vloecht den ertsen hi maecte die mane in tide die sonne bekint haer onderganc du settes die donkerheyden ende het wort nacht in den nacht sullen alle die beesten vanden bossce dorliden der leeuwe wolpine brisscende om hare proye te vane om datsi van gode te haren behoef spise sueken sullen die sonne rees op ende si worden vergadert ende si sullen worden gheleit in hare nesten die mensce sal ute gaen te sinen werke ende te sinen werkenne toten avonde heere hoe groet sijn dine werke du heeftse alle in wijsheiden ghemaect dlant es vervult met dijnre possessien die groet zee ende wijd den handen daer sijn crupende diere daer ne geen getal of en es cleene diere metten groten daer selen die scepe dor liden dese drake r die du formeers om hem te bespottenne si ontbeiden alle van di dattu hem spise gheven selts in den tiden alstut hem geefts so sullen si vergaderen alstu dijn hant ontdoest so sullen si vervult worden met goetheyden maer alsdu dijn aensichte of keeren seles soe sullen si worden ghestoert du selt hare geest nemen ende si selen ghebreken ende si sullen weder keeren in haer gemul sende ute dine geest ende si sullen worden gescepen ende du selts verniewen daensichte der erden sheeren glorie moet ewelec wesen die heere sal verbliden in sine werken die de erde aensiet ende doetse beven die de berghe tast ende si roeken ic sal den heere singen in mijn leven ic sal mine god singhen also langhe als ic ben vroylic moet hem sijn mijn sprake want ic sal ghenoechte hebben in den heere die sondare moeten ghebreken van den lande ende die ongerechtighe also dat si niet sijn en moeten mine ziele benedie den heere  civ belihet den heere ende aenroep sine name boetscap onder die heidene sine werke singet hem ende loeftene vertelt alle sine wondere werd ghepresen in sijn heilighe name der geenre herten moeten verbliden die den heere sueken v suect den heere ende wort vast suect sijn aensichte altoes herdincke sijnre wondere die hi ghedaen heeft sine teeken ende die vonnesse sijns monts abrahams saedt sine knechte jacobs sonen sijn sijn uutvercorne hi es die heere onse god in alt lant sijn sine vonnessen hi was ewelec herdachtich sijnre beloeften dies worts dathi ontboden heeft in dusenteghen gheslachte dat hi beloefde toet abrahamme ende sijns eedts tote ysaac ende hi sette dat jacob in geboet ende israelle in eweliken beloefte seggende di salic gheven tlant van chanaan ter linen uwer eerfachticheyt doe si cort in getale waren al te lettel ende erdtwenne dies lants ende si leden over vanden heydenen in de heydenen ende van den rike tanderen volke hi en liet en genen mensche hen deren ende hi berespte om hare wille die coninghe en wilt mine cristuse niet ghenaken ende in mine propheten en wilt geen quaet doen ende hi riep den hongher opt lant ende hi brac al die vastheyt van broede hi sant vor hem eenen man in eenen dienstcnecht r wert joseph vercocht si veroetmoedechden in veteren sine voete yser doer ghinc sine ziele tote dat sijn wort quam sheeren spraken ontstaken die coninc sant ende teliverreerdenne die prince van den volke ende hi lietene hi maectenne heere van sinen huus ende prince van alle sine goede om dat hi leeren soude sine princen ghelijc hem selven ende dat hi sine ouders wijsheyt leeren soude ende israhel ginc in egypten ende jacob was erdtwenne in chans lant ende hi dede sijn volc wassen anxteleec ende hi maectene vast boven sine viande hi keerde hare herte datsi sijn volc haten souden ende datsi loesheyt daden in sinen knechten hi sant moysesse sine knecht aaron dien hi vercoes hi sette in hen lieden die warde sijnre tekene ende sijnre wondere in chans lant hi sant donkerheyden ende maecte donker ende hi verontwerde sine worde niet hi verkeerde hare watere intbloet ende hi doedde hare vissche ende haer lant gaf vorssce in hare coninghe binnensten husen hi seit ende v die hontvlieghe quam ende de moysien in allen haren lande hi sette hare regene hagelsteene berrende vier in haer lant ende hi sloech hare wijngerde ende hare vijchboeme ende hi brac ontwee thout van hare lande hi seit ende die spelt hane quam ende die rupseme daer ne geen getal of en was ende het at al thoy in hare lant ende het at alle die vrucht van hare lande ende hi sloech alle deerste gheborne in haren lande die vorbarechste van al hare pine ende hi leydese ute met silvere ende met goude ende in hare gheslachte en was geen sieke egypten wert verblijd in haren wech tidenne want hare vreese lach op hem hi spreede een wolken in hare bescermenesse ende vier om dat hem lichten soude bi nachte si hiescent ende tfelthoen quam ende hi sadese met hemelschen brode hi scoerde den steen ende die watere vloyden daer ute die vloede gingen wech intdroeghe want hi was herdinkech sijns heylichs wordts dat hi hadde tote  abrahamme sinen kinde r ende hi leede uut sijn volc met bliscapen ende sijn uutvercorne in vroyden ende hi gaf hem der heydene lantscape ende si besaten der volken pinen om datsi wachten sullen sine gherechtichede ende datsi sine wet versueken selen cv belihet den heere want hi es goet want in dewelicheit es sine ontfermicheit wie sal spreken sheeren mogentheit wie sal doen horen alle sine love si sijn salech diet tfonnesse wachten ende die gherechticheit doen in alder tijt herdinke ons heere in dijns volcxs ghenoechlicheyt visentere ons in dine behoudere om te siene inder goetheit van dine uutvercorne om te verbliden in bliscap dijns volcx dattu gheloeft moets worden met dijnre eerfachticheit wi hebben gesondecht met onse vaders wi hebben ongherechtlec ghedaen ende quaet gewracht onse vaders en verstonden in egypten dine wondere niet sine waren niet herdachtich der menechte dire ontfermicheit ende si vergramdenne op gaende in die zee in die rode zee ende hi verlostese om sine name om dat hi kinlec maken soude sine macht v ende hi verwayde die rode zee ende si wert droghe ende hi geleedetse in den diepheiden als in der wildernessen ende hi verlostese van der geenre hant diese haetten ende hi verlostese van haers viants hant ende twater overdecte die ghene diese quelden een van dien en bleef niet over ende si gheloefden sine worden ende si loefden sine lof si dadent haesteleec si vergaten sijnre werke sine ghedoechden sine raet niet ende si begerden begerten in der wildernessen ende si becorden gode in die stat sonder water ende hi gaf hem haren heesch ende hi sant gesaedtheit in hare zielen ende si vergramden moyses in den getelden ende aaron sheeren heylich die erde ontdede hare ende verswalch dathanne ende si overdecten boven abyrons vergaderinghe ende vier ontstac in hare vergaderinghe die vlamme verbernede die sondaren ende si maecten een calf in oreb ende aenbeden dien afgod ende si verwandelden hare glorie in ghelikenesse eens calfs dat hoy eet si vergaten god diese verloste die grote dinghen dede in egypten wondere r in chams lant ende vervaerleke dinghen in die roede zee ende hi seide dat hise verderven soude en hadde moyses sijn uutvercorne niet ghestaen om te verbrekene in sijn aenscouwenne om dat sine gramscap of keeren soude dat hise niet en verdorve ende si hadden over niet begerlic lant sine gheloefden sijns words niet ende si murmureerden in hare tenten sine ghehoerden sheeren stemme niet ende hi hief op sine hant op hen dat hise verslaen soude in der wildernessen ende dat hi haer saet verdriven soude in den gheslachte ende dat hise verderven soude in den conincriken ende si offerden belfegor ende si aten der doedder sacrificien ende si vergramdenne in hare verseringhe ende die val wert in hem gemenichfoudicht ende phinees stont ende ghepayset ende die plaghe hilt op ende het wert hem gherekent ter gerechticheit van tgeslachte  intgeslachte eweleec ende si vergramdene te watere ter wedersegginghe ende moyses wert op hem gequelt want si verontwerden sine geest ende hi ondersciet in sine leppen si en verderfden die heidenen niet die hem de heere v seide ende si worden gemingelt onder die heydene ende si leerden hare werke ende si dienden hare af gode ende het wert hem te scanden si offerden hare sone ende hare dochtere den duvele ende si storten donnosel bloet ute hare sone ende hare dochtere bloet datsi offerden den afgoden van chanaan ende dlant wert gedoedt in den sonden ende si wert besmet in hare werken ende si worden vernoyeert in hare verseringhe ende die heere wert gram met torne jegen sijn volc ende hi verontwerde sine eerfachticheit ende hi levertse in der heiden hande ende si worden heere boven hem diese haten ende hare vianden queldese ende si worden veroetmoedich onder hare hande dicwile verlost hise maer si verontwerden in haren rade ende si worden veroetmoedecht in hare quaetheit ende hi saget alsi worden gequelt ende hi gehorde hare bedinghe ende hi was herdachtich sijnre beloften ende hem berous na die menechte sijnre ontfermicheit ende hi gafse in ontfermicheiden in alre der geenre aenscouwen diese gevaen hadden r verlosse ons heere ons god ende vergadere ons uten gheslachte dat wi moghen loven dine heylighe name ende dat wi moghen verbliden in dinen love ghebenedijt si die heere god van israhel van ewelike tote in deweliken ende alle tfolc sal seggen dat moet waer sijn dat moet waer sijn cvi belihet den heere want hi es goet want in dewelicheit es sine ontfermicheit si seggent die verlost sijn vanden heere die hi verloste van haers viants hant uten conincrike vergaderde hise vander sonnen opgange ende haer ondergange van norden ende vander zee si doelden inder wildernessen in die stat sonder water sine vonden niet den wech vander stat woninghen hongher hebbende ende dorstich sijnde soe gebrac hare ziele van hem ende si riepen te hem doen si in vernoye waren ende van hare noetdorstighe verloste hise ende hi geleeddese in rechten wech dat si gaen souden inder stat der woningen den heere moeten sine ontfermicheit belihen ende sine wondere der menschen kinderen want hi sade die ydele ziele ende die hongerich ziele saedde hi van goede die sitten in donkerheyden ende in die scaduwe der doet ghebonden in armoeden v ende in ysere want si verontwerden gods sprake ende si vergramden des alre hogeste raet ende haer herte es veroetmoedecht in pinen ende si worden cranc ende nieman en was die halp ende si riepen ten heere doe si in vernoye waren ende van hare nodorsteghen verloste hise ende hi leeddese ute den donkerheyden ende ute der scaduwen der doet ende hi brac hare bande ontwee die heere moeten belihen sine ontfermicheiden ende sine wondere der menschen kinderen want hi brac die mottalen porte ende die yseren grendele brac hi hi ontfincse vanden weghe haere quaetheit want om hare ongherechticheit  werden si veroetmoedicht alle spise verontwerde hare ziele ende si naecten tote der porten der doet ende si riepen ten heere doe si in vernoye waren ende van hare nodorfte verloste hise hi sant sijn waert ende ghenasse ende hi verlosse van hare bedervenesse den heere moeten belihen sine ontfermicheden ende sine wondere der menschen kindere ende si sullen offeren offerande van love ende boetscapen sine werken in vrouden die neder gaen in die zee in scepe r die werc daden in vele wateren si sagen sheere werke ende sine wondere in der diepheit hi seit ende die wint der vlaghen stont ende hare vloyde werden verheven si varen op toten hemele ende dalen neder tote in die diepheyden hare ziele smalt intquade si worden ghestort ende beruert als een dronkenne ende alle hare wijsheit wort verswolgen ende si riepen ten heere doe si in vernoye waren ende van hare nodorftegen leedde hise ute ende hi settede hare vlaghe in lucht ende hare vloede hielden op ende si worden verblijdt om datsi ghestilt waren ende hi geleedese in die havene haers willen den heere moeten belihen sine ontfermicheden ende sine wondere der menscen kindere ende si moeten verheffen in de vergaderinghen des volcx ende si moetene loven in der ouders zetele hi settede die reviere in wildernessen ende gange van watere in dorsten drachteghe lant in southeit vander quaetheit der geenre diere in woenden hi settede die wildernesse in lavoren van wateren ende tlant sonder water in uutganghe van wateren v ende hi setteden daer die hongerich waren ende si maecten een stat in te wonenne ende si saiden die ackers ende si planten de wijngaerden ende si maecten vrucht der geborten ende hi benedide hen ende si worden zeere gemenichfoudicht ende hi en minnerde hare vee niet ende si worden lettel ghemaect ende si worden ghequelt vander quader vernoye ende van rouwen ghescilt wort ute gestort op die princen ende hi deedse dolen buten weghe ende niet in den wech ende hi halp den armen vander breken ende settede die familien als scaep die gherechteghe selent sien ende selen verbliden ende alle ongerechticheit sal haren mont sluten wie es wijs ende sal dit wachten ende hi sal sheeren ontfermicheit verstaen cvii mijn herte es ghereet god mijn herte es gereet ic sal singhen ende loven in mijnre glorien stant op santorie ende cytole ic sal in die dageraet op staen ic sal di inden volke belien heere ende ic sal di loven inden gheslachte want boven die hemele es dine ontfermicheit groet ende toten wolke dine waerheit werde verheven boven die r hemelen god ende boven alle die werelt dine glorie ende dine uutvercorne mogen worden verlost make mi behouden met dijnre rechterhant god heeft ghesproken in sinen heylighen ic sal verbliden ende deelen siccimam ende ic sal die valleye vander tabernaculen meten mine es galaad ende mine es manasses ende effraim es dontfaen mijns hoefts judas es mijn coninc moab es die ketel mijnre hopen in ydumea sal ich mijn gescoyte ute spreeden die vreemde geborne  sijn mijn vriende wie sal mi geleeden in die vaste stat wie sal mi geleeden tote in ydumaem en selstu niet god die ons verstoten heefts ende en seltu niet ute gaen god in onsen dogeden gef ons helpe van vernoye want smenschen salicheit es ydel in gode sullen wi doget doen ende hi sal onse viande te niete bringhen cviii god en swijch minen lof niet want des sondaren mont ende des loes menscen mont es jeghen mi ondaen si spraken jeghen mi met loser tonghen ende met redenen van hattien stonden si om mi ende vervochten mi al willens over dat si mi souden minnen so spraken v si mi quaet achter maer ic beede ende si setteden jeghen mi quaet over goet ende hatie over mijn minne sette boven hem die sondare ende die duvele moete staen van sijnre rechter side alsmen vonnest so moet hi uutgaen verdoempt ende sine bedinghe moet worden in sonden sine daghen moeten lettel worden ende sijn biscopdom moet een ander ontfaen sine kindere moeten worden weesen ende sijn wijf weduwe wankelende moeten sine kindere worden wech ghevoert ende moeten breke hebben si moeten worden verdreven ute haer woninghe die persemir moet al sijn goet ondersoeken ende die vreemde moeten sine pine roven hem en moet ne geen helpere sijn noch nieman en moete ne sijn die sijnre weesen ontfermt sine kindere moeten worden in verdervenisse in eenen geslachte moet sijn name worden af ghedaen sijnre vadere ongherecheit moet in herdinken comen in sheeren anscouwenne ende sijnre moeder sonde moet niet worden af gedaen si moeten altoes jeghen den heere wesen ende haer herdinken moet vervaren vanden lande om dat hi niet herdacht en was haer ontfermicheit te doene ende hi moeyde r den maten mensche ende den armen ende hi pijnde hem te doden den bedroefden van herten ende hi minde maledixie ende si sal hem comen ende hi en woude niet de benedixie ende si sal van hem ververret worden ende hi dede die maledixie ane als een cleet ende si ginc in sinen binnensten als water ende als olye in sinen beenren si moet hem worden als een cleet daermen mede ghecleed wort ende als een gordel daermen altoes mede wort boven ghegort dits hare werc die mi quaet spreken vore den heere ende die quaet spreken vore mine ziele ende du heere heere doch met mi om dine name want dine ontfermicheit es suete verlosse mi want ic ben mate ende arm ende mijn ziele es binnen mi gestoert ghelijc eene scaduwe die vergaet soe ben ic wech gevoert ende ic ben af gescudt als spelthanen mine cnien sijn ghecranct van vastene ende mijn vleesch es verwandelt om dolie ende ic ben dien te lachter worden si sagen mi ende roerden hare hoefde helpe mi heere mijn god verlosse mi om dine ontfermicheyt ende si moeten weten dat dit dijn hant es ende heere du heeftse gemaket v die selen vloeken ende du sels benedihen die jeghen mi op staen moeten confuus  worden maer dijn knecht sal verbliden die mi quaet spreken moeten gecleedt worden met scaempten ende si moeten worden overdect met scanden als met enen ghevoederden cleede ic sal seere den heere belihen in minen mont ende in die middewert van vele lieden salickene loven die bistont van des arms rechter side om dathi behouden maken soude mijn ziele vanden ghenen diese quellen r cix die heere seide mijn heere sitte te mijnre rechter side tote dat ic setten sal dine vianden een banxken dijnre voeten die roede dijnre cracht sal die heere senden ute syon hebbe heerscapie in midden dijnre vianden met di es tbegin inden daghe dijnre doget inder heyliger claerheyden uten buke ende vore lucifer wannic di die heere heeft gesworen ende hem en sals niet berouwen du best pape eweleec na die ordinancie van melchisedech die heere es van dijnre rechter side in den dage sijnre gramscap brac hi die coninghen ontwee hi sal vonnessen inden gheslachten ende hi sal die valle vervullen hi sal vele lieden hoefde an die erde stoten hi sal in den wege van der revieren drinken daer om sal hi thoeft verheffen cx ic sal di belihen heere in al mijn herte inder gherechter raet in haer vergaderinge sheeren werke sijn groet ute gesocht in allen sine wille belihen ende groetheit es sijn werc ende sine gherechticheit geduert in dewelicheit der ewicheit hi maecte herdinken sijnre wondere de ontfermech ende de ontfermere heere hi gaf spise diene ontsagen hi sal ewech herdinkech wesen v sijnre beloeften die cracht van sine werken hi sal sine volke boetscapen om dathi dien geven sal der heydenen eerfachticheit die werke sijnre handen sijn waerheyt ende vonnesse alle sijn gebode sijn getruwe vast ghemaect in dewelecheit der ewicheit gedaen in waerheyden ende in ghestadicheiden hi heeft sine volke verlossenesse gesonden hi heeft eweleec beloeft sine beloeften sine name es heylech ende ververlec tbegin van wijsheyden es sheeren vreese het es een goet verstantnessen alle den genen die sheeren vreese maken haer lof geduert in dewelicheit der ewicheit cxi salich es die man die den heere ontsiet hi moet zeere willen in sijn gebode sijn saet sal mechtech wesen intlant der gerechteger gheslachte sal worden gebenedijt glorie ende rijcheyden sijn in sijn huus ende sine gerechticheit geduert in dewelicheit der ewicheit in donkerheden es verresen licht der gerechtigere dontfermech  ende donfermere ende gerechtegere het es een vrolic mensche die ontfermt ende leent hi sal besitten in den redenen sine vonnesse want hi en sal nemmermeer worden beruert die gherechtege sal sijn in eweleken herdinkene vanden quaden torne r en sal hi niet ontsien sijn herte es bereet te hopene in den heere sijn herte es vast gemaect hine sal niet worden beruert vor dat hi sijn viande smaden sal hi stroyde ende gaf den armen sine gerechticheyt duert in dewelecheit der ewicheyt sine horen sal verheven worden in glorien die sondare salt sien ende gram worden ende hi sal grensen metten tanden ende smelten der sondaren begerte sal vervaren cxii kindere loeft den heere lovet sheeren name sheeren name moet sijn ghebenedijt van nu tote in den eweleken vander sonnen op gange tote haer nederganghe es sheeren name te lovene die heere es hoge boven alle die lieden ende boven die hemele es sine glorie wie es gelijc den heere onse god die in den hoghen woent ende die nederheyden scouwet in den hemel ende inder erden die vander erden den maten op verheft ende vanden drecke den armen doet verrisen om dat hine setten sal metten princen metten princen sijns volx die woenen doet een ontdrachtighe inthuus verblidende moeder der kinderen cxiii inden uutganc israhels van egypten jacobs huus uten barraben volke v doe wert judea sine heylicheit israhel sine macht die zee saget ende vloede die jordane keerde achterwert die berghe verblide als ramme ende die hovele als lammere van scapen wat es die zee dattu vloes ende du jordane dattu achterwert keeres berge dat ghi verblijdt als ramme ende die hovele als lammere van scapen van sheeren ansichte wert die erde beruert van jacobs gods aensichte die verkeerde den steen in servoren van wateren ende die roke in fonteyne van wateren niet ons heere niet ons maer gef dine name glorie op dine ontfermicheit ende dine waerheit dat die heydenen nemmermeer seggen en moghen waer es haer god want onse god es inden hemel al so wat dathi wilde heeft hi gemaect der heydenen af gode sijn selver ende gout werke vander menschen handen si hebben mont ende sullen niet spreken si hebben oegen ende sullen niet sien si hebben oren ende sullen niet horen si hebben nazeloken ende sullen niet rieken si hebben handen ende en sullen niet tasten si hebben voeten ende en sullen niet wandelen sine sullen niet roepen in hare stroten si moeten dien gelijc worden diese maken ende alle die in hen betrouwen r thuus van israhel hoepte in den heere hi es haer helpere ende haer bescermere aarons huus hoepte inden heere hi es haer helpere ende hare bescermere  die den heere ontsien si hoepten in den heere hi es haer helpere ende haer bescermere die heere was ons herdinkech ende benedide ons hi benedide den huse van israhel hi benedide aarons huus hi benedide alden ghenen die den heere ontsien vanden cleenen toten groten die heere moet daer toe doen op u op u ende op uwe kindere ghi sijt ghebenedijt vanden heere die hemel ende erde maecte die hemel des hemels es sheeren maer die erde heeft hi gegheven der menschen kindere die dode en sullen di niet loven heere noch alle die ghenen die neder gaen in der hellen maer wi die leven benedien den heere vandeser tijt ende nu tote in dewelicheyt cxiv ic minde want die heere sal gehoren die stemme miere bedinghen want hi heeft te mi wert neder gehelt ende in minen daghe sal ickene aenroepen mi hebben omgaen die pinen der doet ende die vreese der hellen hebben mi vonden ic hebbe vonden tribulacie v ende vernoy ende ic aenriep sheeren name o heere verlost mine ziele ontfermech heere ende gerecht ende ons god ontfermt die heere es behoedende die cleine ende ic wert veroetmoedecht ende hi heeft mi verlost mijn ziele keer weder in dine ruste want die heere heeft di wel gedaen want hi heft mine ziele verlost van der doet ende mijn oeghen van tranen ende mine voete van valle ic sal den heere genoeghen in der levender lantscap cxv ic geloefde om dat ic sprac want ic ben te seere veroetmoedecht ic seide in mijn op ghenomenheit elc mensche es logenachtich wat sal ic den heere weder gheven over al dat hi mi gegeven heeft ic sal ontfaen den kelc der salicheyt ende ic sal sheeren name aenroepen ic sal mine beloeften vor den heere gelden vor alle sijn volc precieus es in sheeren anescouwenne sijnre heylighe doet o heere ic ben dijn knech ic ben cnecht dijnre dierne sone du heefts mine bande ontwe te broken ic sal di offeren offerande des loefts ende ic sal sheeren name an roepen r ic sal mine beloefte den heere gelden in alle sijns volx aenscouwene inden vrijthove van sheeren huus in midden di iherusalem cxvi loeft den heere alle heidenen loeftene alle volke want op ons es sijn ontfermicheit vaste gemaect ende sheeren waerheit geduert eweleec cxvii belihet den heere want hi es goet want in dewelecheit es sine ontfermicheit nu segge israhel want god es goet want in dewicheit es sine ontfermicheit si seggen  nu die den heere ontsien want in dewecheit es sine ontfermicheit vanden vernoye aenriepic den heere ende die heere gehorde mi in die wijtheit die heere es mijn helpere ic en sal niet ontsien wat mi de mensche doen sal de heere es mijn helpere ende ic sal mine viande versmaden het es beter inden heere te betrouwene dan in den mensce te betrouwene het es beter in den heere te betrouwene dan in den princhen te betrouwene alle heidenen om leiden mi ende int sheeren name want ic ben in hem gewroken omringende so om leiden si mi ende in sheeren name want ic ben in hem gewroken v si om ghinghen mi als bien ende si bornden als vier in dornen ende in sheeren name want ic ben gewroken in hen ic wert gestoten ende om gekeert dat ic vallen soude ende die heere ontfinc mi de heere es mijn stercheit ende mijn lof ende hi es mi ghemaect in salicheit stemme der bliscap ende der salicheit inder gherechtiger woninghen sheeren rechte hant maecte die cracht sheeren rechter hant heeft mi verheven sheeren rechte hant maecte die cracht ic en sal niet sterven maer leven ende ic sal sheeren werke vertellen castihende castijtde mi die heere ende hi en leverde mi die doet niet ontdoet mi die porte der gerechticheit als icker in gegaen ben soe sal ic den heere belihen dits sheeren porte die gerechtege selenre in gaen ic sal di belihen heere want du heves ghehoert ende du best mi ghemaect in salicheit den steen die verstaken die ghene die stichten hi wert gemaect inthoeft vanden hornecke dit es vanden heere ghedaen ende het es te verwonderne in onsen oegen dit es die dach die de heere maecte verblide wi ende vervroye wi in hem r o heere maect mi behouden o heere hebbe wel vortganc ghebenedijt si hi die compt in sheere name wi benedien u van sheeren huus god heere ende hi verlichte ons sette enen feesteleken dach in die dicheden tote horecke vanden outaer du best mijn god ende ic sal di belihen du best mijn god ende ic sal di verheffen ic sal di belihen want du heves mi ghehort ende du best mi gemaect in salicheyt belihet den heere want hi es goet want in dewicheit es sine ontfermicheit cxviii salich sijn die ombesmette inden weghe die wandelen in sheeren wet salich sijn si die ondersoeken sine orconscapen in al hare herte versueke sine want die ghene die quaet doen en wandelen niet in sinen weghen du heefts geboden dine ghebode te zeere te hoedene vergave god dat mine weghe moeten worden beleet om te wachtene dine gerechticheden dan en sal ic niet worden confuus als ic dorscouwen sal in alle dine gebode ic sal di belihen int beleeden der herten in dien dat ic leerde dine vonnesse dijnre gerecheit dijn gerechtichede sal v ic wachten en late mi niet ewelijc in wien betert die jonghe mensche sijn wech inte wachtene dine worde in al mijn herte hebbic di gesocht en verstoet mi niet van dinen gebode in mijn herte verbargic dine sprake om dat ic di niet sondegen sal ghebenedijt bestu heere leer mi  dine gerechtichede in minen leppen seidic alle die vonnesse dijns monts in den wege dijnre orconscap haddic genoechte als in allen rijcheyden ic sal mi oefenen in dinen gebode ende ic sal dine wege merken in dinen gherechticheden so sal ic peinsen ic en sal dine worde niet vergeten gelde weder dinen knecht maect mi levende ende ic sal dine worde wachten ontdecke mijn oeghen ende ic sal wondere merken van dijnre wet ic ben lantwenne intlant ic en verbarch van mi dine geboden niet mine ziele begerde te begerne dine gherechticheden in allen tiden du berespes die hoverdege vermalendijt sijn si die hem keeren van dine gheboden r nem van mi lachter ende onwerde want ic hebbe dine orconscap ondersocht want die princen saten ende spraken jegen mi maer dijn knecht oeffende hem in dijn gherechticheden want dine orconscappe es mijn gepens ende mijn raet es dine gherechticheit mijne ziele cleefde ant paviment maect mi levende na dijn wort ic boetscapte mine wege ende du gehores mi leere mi dine gerechtichede leere mi dinen wech van dine gherechticheden ende ic sal mi oeffenen in dine wondere mijn ziele wort slapende van verdriete maect mi vast in dinen worden nem van mi den wech der ongerechticheit ende na dine wet ontferme mijns den wech der waerheyt vercoesic ic en vergat dine vonnesse niet ic hilt mi an dinen orconscappen heere en wil mi niet confuus maken ic dorliep den wech van dinen geboden als du mijn herte wides heere sette mi wet den wech van dine gherechticheden ende ic salse altoes versoeken gef mi verstantnesse ende ic sal dine wet ondersoeken ende ic salse wachten in al mijn herte ghelede v mi in den weghe van dinen ghebode want dien woudic helde neder mijn herte in dijn orconscappe ende niet in vrecheyde keer of mijn ogen datsi geen ydelheyt en sien maect mi levende in dine weghe sette dijn cnech dijn sprake in dijnre vreesen cort of mine lachter dien ic qualike wane want dine vonnesse sijn vroe sich ic begerde dine gebode in dijnre gerechticheit maect mi levende ende dine ontfermicheit moet op mi comen heere dine salicheit na dine sprake ende ic sal den genen die mi lachteren antworden een wort want ic hoepte in dinen redenen ende en nem nemmermeer van mine monde dwort der waerheit want in dinen vonnesse hebbic gehoept ende ic sal dine weth altoes wachten in dewicheit ende in dewicheit der ewicheit ende ic wandelde in wijtheit want ic ondersochte dine gebode ende ic sprac in dinen orconscappe inder coninghen aenscouwene ende en wert niet confuus ende ic pensde in dinen ghebode die ic gemint hebbe ende ic hief mijn hande op te dinen gebode die ic minde r ende ic sal mi oeffenen in dinen gherechticheyden wes herdinkech dine knech dijns words daer du mi hope in gegeven heefts dese hope vertroeste mi in mijnre oetmoedicheit want dine sprake maecte mi levende die hoverdege daden ongerechteleec vaste vort maer ic en keerde mi niet van dijnre wet ic was herdinkech van eweleken dijnre vonnessen heere ende ic wert vertroest ghebrekelicheit hielt mi over die sondare die dine wet laten dine gherechticheiden waren mi lovelec in die stat van mijnre peregrimagen snach herdachtich dijns  namen heere ende ic huede dine wet dese wet es mi gemaect want ic ondersochte dine gerechticheit mijn deel heere ic seide te wachtene dine wet ic aenbede dijn aensichte in al mijn herte ontferme mijns na dine sprake ic pensde mine wege ende ic bekeerde mine voete in dinen orsconscape ic ben ghereet ende ic ben niet gestoert om dat ic wachten sal dine gebode der sondaren corden hebben mi om wonden ende v ic en hebbe dijnre wet niet vergeten te middernacht stont ic op om di te lovene om die vonnesse dijnre gerechticheit ic ben deelachtich alden ghenen die di ontsien ende die wachten die gebode heere tlant es vul van dijnre ontfermicheit leere mi dine gherechticheit goetheit heeftstu gedaen met dine cnechte na dijn worde goetheit ende discipline ende const leere mi want ic geloefde dine gebode eeric veroetmoedich wert soe mesdadich daer om wachtich dine sprake du best goet ende in dine goetheit leere mi dine gherechticheit der hoverdegher ongerechticheit es op mi ghemenichfoudich maer ic sal in al mijn herte ondersoeken dijn gebode haer herte es te gader geronnen als melc maer ic pensde dine wet mi es goet dattu mi veroetmoedecht heefst om dat ich dine gerechticheit leeren sal mi es goet die wet dijns monts boven dusentegen gouts ende selvers dine hande maecten mi ende sciepen mi gef mi verstantnesse op dat ic dine gebode leeren mach r die di ontsien sullen mi sien ende worden verblijdt want in dine worden hebbic ghehoept ic bekinne heere dat gerechticheit dine vonnesse sijn ende in dijnre waerheit heeftstu mi veroetmoedecht dine ontfermicheit moet gescien datsi mi troeste in dine worde dine cnecht dine ontfermicheide moete mi comen ende ic sal leven want dijn wet es mijn gepens die hoverdeghe moeten confuus worden want ongerachtelec daden si ongerechticheit jegen mi maer ic sal worden gheoeffent in dine gebode si moeten worden gekeert die di ontsien ende die dine orconscappen bekinnen mijn herte moet worden ombesmet in dine gerechticheiden dat ic niet confuus en worde mijn ziele gebrac in dine salicheit ende in dine worde hoeptic mijn oegen ghebraken in dijnre spraken seggende wanneer selstu mi vertroesten want ic ben worden als een tonne in rijm ic en hebbe niet vergeten dine gherechticheden hoe vele sijn dijns cnechts daghe wanneer selstu vonnesse doen vanden genen die mi quellen dongerechtege vertelden mi sagen maer sine waren niet als dine wet v alle dine gebode sijn waerheit dongerechtighe quelde mi helpe mi wel na endden si mi inder erden maer ic en liet dine gebode niet na dijnre ontfermicheit make mi levende ende ic sal wachten dorconscappe dijns monts eweleec heere geduert dijn word in den hemel inde geslachte ende tgeslachte geduert dine waerheit du fondeerts die erde ende si geduert na dijnre ordinancien gheduert den dach want alle dinghen dienen di en ware dat dijn wet mijn gepens es masscien haddic dan bedorven in miere oetmoedicheit nemmermeer en sal ic vergheten dine gherechtichede want in dien heeftstu mi levende gemaect ic ben dine make mi behouden want dine gherechticheide verstoent ic die sondare  ontbeiden mi om mi te verliesene ic verstont dine orconscappen ic sach tende van elke vuldoene dijn gebod is zeere wijt hoe mindic dine wet heere si es al den dach mijn gepens boven mine viande makestu mi vroet met dinen gebode want het es mi eweleec r ic verstont boven alle die mi leerden want dijn orconscap es mijn gepens boven douders verstont ic want ic versochte dine gebode ic verboet mine voeten van allen quaden wege om dat ic dine worde wachten sal ic en keerde mi niet van dine vonnesse want du heefts mi wet geset hoe suete es dijn sprake mine kinnebackene boven honege mine monde ic verstont van dine gebode daer omme hatic alle weghe der ongerecheit dijn wort es licht mijn voeten ende licht mijn paden ic swoer ende mickede te wachtene die vonnessen dijnre gerechticheit ic ben veroetmoedech al dore heere make mi levende na dijn wort die willecheiden mijns monts make genoegelec heere ende leere mi dine vonnessen mijn ziele es in minen handen altoes ende ic en hebbe dijnre wet niet vergeten die sondaren leyden mi eenen strec ende ic en doelde niet vanden geboden ic bejaechde dine orconscap in eerfachticheit ewelec want si sijn die bliscap mijnre herten ic helde mijn herte neder om eweleec dijn gerecheit te doen om den loen v dongerechtighe hatic in hatien ende ic minde dine wet du best mijn helpere ende mijn ontfaenre ende in dijn wort hebbic ghehoept gaet van mi ghi quade ende ic sal mijns gods ghebode ondersoeken ontfanc mi na dijn wort ende ic sal leven ende en bescame mi niet van mijnre ontbeidinghen helpe mi ende ic sal behouden wesen ende ic sal altoes peinsen in dine gerechticheden du versmaedts alle die wech gaen van dine gherechticheden want hare gepens es ongherecht ic achte den sondare vanden lande overdadich hier om soe mindic dine orconscappen dorstec mijn vleesch met dijnre vreesen want ic ontsach van dine vonnessen ic dede vonnesse ende gerechticheit en levere mi niet den ghenen die mi quellen ontfanct dine cnecht in goet die hoverdige en moeten mi niet moyen mijn oegen ghebraken in dine salicheit ende in den worde dijnre gherechticheit doch met dinen cnecht na dine ontfermicheit ende leere mi dine gerechticheit r ic ben dijn knecht gef mi verstantnesse dat ic weten mach dine orconscappen tijt van doene heere si hebben dine wet gescreden hier om mindic dine gebode sonder gout ende topasion daer omme wordic beleedt tallen dinen gebode alle ongerechtighe wech haddic in haettien dijn orconscappe sijn wonderleec heere daer omme ondersochtse mine ziele die verclaringhen van dinen redenen verlicht ende gef den cleinen verstantnesse ic ontdede mine mont ende ic trac den adem in want ic begerde dijn ghebode anscouwe ende ontferme mijns na tfonnesse der geenre die dine name minnen beleede mine screden na dine worden ende ne geene ongeraectheit en sal machtech boven mi wesen verlosse mi vander menscen quellingen dat ic dine ghebode wachten mach verlichte dijn aensichte op dine knecht ende leere mi dine gerechtichede uteganghe van wateren bracht mijn oegen vort want sine wachten dine wet niet du best gherecht heere ende dijn vonnesse v es gherecht du heefts bevolen  dine gherechticheit ende dine orconscappe ende dine waerheyt al te zeere mijn toren dede mi quellen want mine viande vergaten dine worde dine sprake es anxtelec vierich ende dijn cnecht minde die ic ben een jongelinc ende ic ben versmaedt icken vergat dine gerechticheit niet dine gherechticheyt es ewelic gerechticheit ende dine wet es die waerheyt tribulacie ende vernoy vonden mi dine ghebod es mine ghepens dine orconscap sijn gereet eweleec gef mi verstantnesse ende ic sal leven ic riep in al mijn herte ghehore mi heere ic sal dine gherechticheyt versueken ic riep te di make mi behouden dat ic dine ghebode wachten mach ic quam vore in rijpheyden ende riep in dinen worden hoeptic mijn ogen quamen in die dageraet te di om dat ic dine worde pensen soude hore mine stemme heere na dine ontfermicheit ende na dijn vonnesse make mi levende die mi quelden naecten der ongerecheit maer si worden verre van dijnre wet wes r bi heere ende alle dine weghe sijn waerheyt inden beginne bekindic van dinen orconscapen want du heeftse eweleec fondeert sich mine oetmoedicheit ende verlosse mi want ic en hebbe dijnre wet niet vergeten verre es vanden sondaren salicheit want si en versochten dine gherechticheit niet heere dine ontfermecheit sijn vele na dijn vonnesse maect mi levende vele essere die mi jagen ende quellen ic en keerde mi niet van dine orconscape ic sach doverdadeghe ende ic quelde want sine wachten dine worde niet sich dat ic dine ghebode minde heere in dijnre ontfermicheyt maect mi levende dbeginsel dijnre worden es die waerheit eweleec sijn alle die vonnessen dijnre gerecheit die princen jagede mi al willens ende van dine worden ontsach haer mijn herte ic sal verbliden op dine worde als eene die vele roeve vint ongherechticheit hatic in haettien ende veronwerdese want ik minde dine wet sevenwerven seydic di binnen v den daghe lof op die vonnessen dijnre gherechticheit vele pays den ghenen die dine wet minnen ende dien en es ne gheene scande ic ontbeide dine salicheit heere ende ic minde dine gebode mijn ziele wachte dine orconscappe ende minnese enxteleec ic hilt dine gebode ende dine orconscap want alle mine weghe sijn in dinen aenscouwene mine bedinghe heere moet naken in dinen aenscouwenne na dijn wort gef mi verstannesse mijn eesch moet comen in dinen anscouwene na dine sprake verlosse mi mine leppen selen lof ute gheven als du in dine gherechticheiden leren sels mijn tonge sal spreken dijn wort want alle dine ghebode sijn gerechticheit dine hant moet worden dat si mi behoude want ic hebbe dine gebode vercoren ic begerde dine salicheit heere ende dijn wet es mijn gepens mine ziele sal leven ende ic sal di loven ende dine vonnesse sullen mi helpen ic doelde als een scaep dat verloren was sueke dine cnecht want dine gebode en hebbic niet vergeten cxix toten heere riepic doen ic was in vernoye ende hi gehorde mi heere verlosse mijn ziele van quade lippen ende vander boser tongen wat mach men di geven of  wat machmen di toe leggen ter boser tonghen eens machtichs gescutte sijn scerp met woestende colen ay mi want mijn ellende es ververret ic woende metten ghenen die woenden te sedar mijn ziele was seere oeffende int dlant metten genen die den pays haten was ic te vergeefts paysivel alsic hen sprac so anvochten si mi al willens cxx ic hief mijn oegen op in den berghe dane dat mi helpe comen sal mijn hulpe es vanden heere die hemel ende erde maectte hine moet dine voet niet gheven in berueren noch hine moet niet slapen die di wacht sich hi en sal niet slapen noch vakeren die israhel behuedt die heere behuedt di die heere es mijn bescermere op dine rechthant sdaechs en saldi die sonne niet berren noch die mane bi nachte die heere v behuedt di van allen quade die heere moet dine ziele behoeden die heere moet behoeden dine inganc ende dinen uutganc van deser tijt nu ende in dewelicheyt cxxi ic ben verblijdt in dien dat mi geseyt es in sheeren huus sullen wi gaen onse voete waren staende in dinen vrijthove iherusalem iherusalem diemen sticht als een stat wies deelachticheit es in datselve want der wert voren op tgeslachten sheeren geslachte israhels orconscap om sheeren name te belihene want daer saten die siedsen inden vonnessen die siedtzen boven davidts huus bidt dat te iherusalems payse es ende overvloyetheit es den ghenen die di minnen pays moete gescien in dinen cracht ende overvloyentheyden in dinen toren om mine broeders ende mine naeste soe sprac ich pays van di om sheeren ons gods huus so sochtich di goet cxxii mine oegen hievic op te di die woenes in den hemel siet ghelijc als der dienstknechte ogen in hare heeren hande ghelijc als eene dierne oeghe in hare vrouwen hande also sijn onse ogen ten heere onse god tote dat hi ons ontfermen sal r ontferme ons heere ontferme ons want wi sijn vervult van versmaetheden want onse ziele es zeere vervult een lachter den overvloyenden ende verontwerden den hoverdighen cxxiii en ware dat die heere in ons was segt nu israhel en ware dat die heere in ons  was als die menschen op stonden jegen ons mascien hadden si ons levende verswolgen als haren toren in ons vergramt was mascien hadde ons twater verswolghen onse ziele leed over die reviere mascien hadde onse ziele dorleden onverdrachlec water ghebenedijt den heere die ons niet en gaf in gevangenessen hare tanden onse ziele es verlost als een mussce vander vogeleren strecke de strecke es te broken ende wi sijn verlost onse helpe es in sheeren name die maecte hemel ende erde cxxiv die betrouwen in den heere als die berch van syon hine sal eweleec niet wesen beruert die woent in iherusalem die berghe sijn alommendomme haer ende die heere es alommendomme sijns volx van deser tijt nu ende tote in deweleken want die heere en sal der sondare roede v niet laten op der gerechtegher lot om dat die gerechteghe niet en sullen haer hande uut steken ter ongerechticheyt doech wel heere den goeden ende den gherechten van herten want die hem of keeren in verbendingen sal die heere toe leeden metten ghenen die ongerechticheit werken pays in israhel cxxv in te bekeerne heere de gevangenesse van syon so sijn wi worden als vertroeste dan wert onse mont vervult met vroyden ende onse tonghe met bliscapen dan sullen si seggen onder die heydene die heere hevet gemerret met hem te doene die heere hevet ghemerret met ons te doene wi sijn worden verblidende bekeere heere onse vangenesse als een reviere intsuden die sayen in tranen si sullen in bliscape mayen gaende gingen si ende weenden hare sade worpende maer comende sullen si comen met vroyden bringende haer santen cxxvi en si dat die heere thuus sticht so pijnden si ydelec diet stichten en si dat die heere die stat wacht so waect hi te vergeefts diese wacht het es u ydelheyt vor r den lichte op te stane staet op als ghi geseten hebt die etet tbroet der rouwen als hi sinen uutvercornen geeft den slaep siet sheeren eerfachticheit der kinder loen es die vrucht des buucs ghelike als die gescutten in eens mechtes hant also sijn der af gescudden kindere salech es die man die van dien sine begerte vervult heeft hine sal niet worden confuus als hi sine viant an spreken sal inder porten  cxxvii salich sijn si alle die den heere ontsien die wandelen in sine wege want du selts eten die pine dijnre handen du best salech ende di sal wel sijn dijn wijf es als een overvloeyende wijngaert inden horecken dijns huus dijn kindere sijn als nieuwe scoten van oliven alommendomme dine tafele sich dus sal die mensche gebenedijt worden die den heere ontsiet die heere moete di benedien ute syon ende du moets sien tgoet van iherusalem alle die daghe dijns levens ende du moets sien dijnre kinder kindere pays op israhel cxxviii dicwile vervochten si mi van miere joncheit wantsi en mochten mi niet die sondare sloeghen op mine rugge si verlingden haer quaetheit v die gerechte heere sal slaen der sondare necke si moeten alle worden confuus ende achterwert gekeert die syon haetten si moeten worden als hoy vanden dake dat eer verdroecht danment ute trect vanden welken dathi sijn hant niet vullen en sal diet gaderen sal noch sine scoet die de scove vergaderen sal ende si en seiden niet diere voren leden sheeren benedixie si op u wi benedijdden u in sheeren name cxxix vanden diepheiden soe riepic te di heere heere ghehore mine stemme dine oeren moeten worden verstaende inde stemme miere bedingen oftu die ongerechticheiden onthouts heere heere wi salt gedoghen want met di es die goedertierenheyt ende om dine wet beidic di heere mijn ziele ontbeide in sijn wordt mijn ziele hoepte inden heere vanden morghen wachten toter nacht soe moet israhel hopen inden heere want metten heere es ontfermicheit ende groet verlossenesse es met hem ende hi sal israhel verlossen van allen sinen ongerechticheit cxxx heere mijn herte en es niet verheven noch mijn oegen en sijn niet verhoverdecht noch ic en wandelde niet in den r groten noch inden wondere boven mi oftic niet oetmoedelec en ghevoelde maer verhievic mine ziele als een gespent kint es op sine moeder alsoe es die loen in mijn ziele israhel moet hopen in den heere van deser tijt nu ende tote in deweleken cxxxi herdinke heere davidts ende alle sijnre sachtmoedicheyt also hi den heere  swoer hi beloefte beloeften jacobs gode oftic ga in den woninghen mijns huus ofte ic ga int bedde mijnre bedstat oftic slaept geve mijn oeghe ende minen wentbreewen ruste ende ruste mine tide tote dat ic vinden sal stat den heere een tabernacule jacobs gode siet wi hordene in effrata wi vonden in den velde des bosch wi sullen gaen in sinen tabernaculen wi sullen aen beden in die stat daer sine voete stonden stant op heere in dinen ruste du ende die arcke dijnre heylicheyt dine papen moeten gerechticheit an doen dine heiligen moeten verbliden om david dinen knecht soe en keer niet of dijns cristus aensichte die heere hevet gesworen david waerheit ende hi en sals hem niet breken vander vrucht v dijns buucs salic setten op dine siedze eest dat dine kindere wachten mine beloefte ende mine orconscappe dese die ic hem leeren sal ende haer kindere oec sullen tote in dewelicheit sitten op dine siedze want die heere vercoes syon vercoesse te sinen behoef in woningen dits mine ruste in dewelicheit der ewicheit hier salic wonen want ic hebse vercoren hare wedewe salic benedien haer arme sal ic saden van brode hare papen sal ic cleeden met salicheden ende hare helighen sullen verbliden met bliscapen derwert salic leeden davids horen ic hebbe bereet een licht minen cristo sine viande salic cleeden met scanden maer op hem sal mine geheylicheit vloyen cxxxii siet hoe goet ist ende hoe vroy dat broeders in een wonen als die salve op thoeft die nederloep inden baert in aarons baert die neder loep in die lijste van sine cleede als die dau van hermon die neder compt op den berch van syon want die heere ontboet daer die benedixie ende tleven tote in dewelecheyt r cxxxiii siet nu benedijt den heere al sheeren knechte die staet in sheeren huus int sheeren ons gods huus vrijthove inden nachten so heeft uwe handen op inden heylighen ende benedijt den heere die heere van syon moet di benedien die maecte hemel ende erde cxxxiv lovet sheeren name loeft gi knechte den heere die staet intsheeren huus int sheeren ons gods huus vrijthoven lovet den heere want die heere es goet singet sine name want hi es suete want die heere vercoes te sinen behoef jacob israhel in sijnre possessien want ic bekinne dat die heere groet es ende onse god boven allen gode also wat dat die heere wilde heeft hi ghemaect in den hemel ende inder  erden ende in die zee ende in allen haren diepheyden ute bringende die wolke vanden utersten der erden die blexemme maecte hi in regennen die ute sinen tresoren de wende bringt die versloech deerste gheborne van egypten vanden mensche toten vee hi sant ute tekene ende wondere in midden di egipten ende in pharaone ende in allen sine knechten v die vele heydenen versloech ende starke coninghe doede seon den coninc van amorreen ende og den coninc van basan ende alle die rike van chanaan ende hi gaf hare lant te eerfachticheyden israhel sine volke heere dine name es in dewicheit heere dijn herdinken es intgeslachte ende tgheslachte want die heere sal sijn volc vonnessen ende in sinen knechten sal hi worden aenbeed der heidenen af gode sijn selver ende gout der menschen hande werke si hebben mont ende si en sullen niet spreken ende si hebben oegen ende en sullen niet sien si hebben oren ende en sullen niet horen noch in hare mont en es geen geest dien moeten si gelijc worden diese maken ende alle die in hen hopen huys van israhel benedijt den heere aarons huus benedijt den heere huys van levi benedijt den heere die den heere ontsien benedien den heere ghebenedijt si die heere van syon die woent in iherusalem cxxxv belihet den heere want hi es goet in dewelicheyt es sine ontfermicheit belihet gode der gode want   belihet den heere der heeren want   die groet wondere alleene r doet want   die heere maecte die hemele in verstandenesse want   die de erde vaste ghemaect boven die watere want   die de grote lichte maecte want   die sonne in den macht vanden daghe want   die mane ende die sterre in de macht vander nacht want   die egypten sloech met haren eerst gebornen want   die israhelle van midden hen ute leede want   in machtigher hant ende hoeghen armen want   die de roede zee sciet in deylinghen want   ende hi leede israhel midden dore want   ende hi verderfte pharaone ende sine cracht in die roede zee want   die sijn volc leede dor die wildernesse want   die de grote coninghe versloech want   die de starke coninghe doede want   seon den coninc van amorreen want   ende og den coninc van basan want   ende hi gaf haer lant te eerfachticheyden want   teerfachticheyden israhel sine knech want   want in onser oetmoedicheit herdachte hi ons want   ende hi verloste ons van vianden want   die spise geeft alle vleesche want   belihet gode des hemels want   v belihet den heere der heeren want   in dewelicheit es sine ontfermicheit cxxxvi op die reviere van babilonien daer saten wi ende weendden als wi syons herdachte in haren wilghen in midden haer hinghen wi ons orgelen want daer vraechden si ons die ons ghevanghen leeden die worden vanden sanghe ende die ons wech  leeden singet ons lof van syons sangen hoe sullen wi ghesinghen sheeren sanc in vreemde lande eest dat ic dijns vergete iherusalem soe moet mijn rechthant te vergetelheit gegeven worden mine tonghe moet cleven ane mijn strote of ic dijns niet en herdinke of ic niet vort en sette iherusalem intbeginsele miere bliscap wes herdinkech heere der kindere van edon in iherusalem daghe die seggen verydelt verydelt toten fundamente in hare die dochter van babilonien es kativech salech es die man die di gelden sal dinen loen die du ons gaefs salech es hi diet houden sal ende hare clene kindere stoten sal jegen den steen cxxxvii ic sal di belihen heere in al mijn herte want du heefts gehoert die worde mijns monts r inder ingelen aenscouwenne sal ic di singhen ic sal beden te dinen heylegen tempel wert ende ic sal dine heylige name belihen in so wat daghe dat ic di an roepe sal ghehore mi du selts menechfoudegen in mijn ziele de doget die moeten belihen heere alle die coninghen der werelt wantsi hebben ghehoert alle die worde dijns monts ende si moeten singen in sheeren weghe want sheeren glorie es groet want die heere es hoghe ende scouwet die neder dinghen ende die hoge dinghen bekint hi van verren eest dat ik wandele in midden vernoye so seltstu mi levende maken ende op die gramscap miere vianden staecstu dijn hant vort ende dine recht hant maect mi behouden die heere salt gelden over mi heere dine ontfermicheit es in dewelicheit en versmade die werke van dinen handen niet cxxxviii heere du proeves mi ende bekinnes mi du bekinnes mine sittinghe ende mine verrisenesse du verstonst mine gepense van verre du ondersochts mine wech ende mine line ende du versages alle mine weghe want in mine tonghe v en es geen redenen siet heere du bekinnes alle dachterste ende die oude dingen du formeres mi ende leidts dine hant op mi dine const es wonderlec gemaect ute mi si es vast worden ende ic en sal te hare niet vermoghen werwert sal ic gaen van dinen geeste ende waer sal ic vlien van dijn aensichte eest dat ic op vare in den hemel du best daer dalic neder in der hellen du best daer oec nemic mine vlogle in der dageraet ende wandelic intachterste vander zee daer sal mi oec dijn hant gheleeden ende dine rechthant sal mi houden ende ic seide masscien sullen mi die donkerheyden verterden ende die nacht es mijn verlichten in minen welden want die donkerheyden en sullen van di niet verdonkert worden ende die nacht sal worden verdonkert ende die nacht sal worden verlicht als die dach ghelijc dat sijn donkerheyden sijn also es oec sijn licht want du besaets mine lindenen du ontfincs mi van mijnre moeder buke ic sal di belien want du best anxteleec groet dine werke sijn te verwonderne ende mine ziele sal te zeere kinnen r mijn mont en verbarch niet van di dattu  mi daets in heymeliken ende mijn goet es int nederste vander erden mine onvulmaectheit saghen dijn oeghen ende alle liede sullen in dijn boeke worden ghescreven die daghe sullen worden gheformeert ende nieman in hem want mi sijn seer eerlic ghemaect god dine vrienden haer heerscapie es seere vast worden ic salse tellen ende si sullen worden ghemenichfoudich boven tsant ic ben op verresen ende ben noch metti oftu god den sondare doets ghi manne der sonden so gaet van mi want ghi segt in ghepense ghi selt ontfaen in ydelheyden hare steden heere en hatic niet die ghene die di haten ende op dine viande haddic onwerdicheit met vulmaecter hatien haticse si sijn mi viande worden proeve mi god ende du selts weten mijn herte vraghe mi ende bekinne mine weghe ende besich of die wech der ongerechticheit in mi es ende gheleede mi in ewelichen wech cxxxix verlosse mi heere vanden quaden mensche van den ongherechtighen man verlosse mi die ongherechticheyden pensde intherte alden dach v setten si stride si scarpten hare tonghe als serpente aspiden venijn es onder hare leppe wachte mi heere van des sondaren hant van den ongherechtighe mensche verlosse mi die pensden mine screden tonscrinkelne die hoverdeghe borghen mi den stric ende si spreyden zeele uten stroe neven den wech leyden si mi een an stoten ic seide den heere du best mijn god ghehore heere die stemme miere bedinghen heere heere cracht miere salicheit du bedecse boven mijn hoeft in den daghe des strijts en levere mi niet heere van mijnre begerten den sondare si pensden jeghen mi en late mi niet datsi mascien niet en worden verheven thoeft haers omgancs de pine hare leppen salse overdecken colen sullen op hem vallen du seltse worpen int vier si en selen in den keytivicheyden niet bliven staende een clappachtich man en sal niet worden betrocken in den lande quade dinghen sullen den ongherechtichen man vaen in der verdervenissen ic bekinne dat die heere doen sal des maets vonnesse ende der armer wrake r want die gerechtighe sullen dine name belihen ende die gherechtighe sullen woenen met dijn aen schine cxl heere ic riep te di ghehore mi verstant te mijnre stemmen alsic tote di roepe mine bedinghe moet werden ghevoert in dinen aenscouwen als wiroc dopheffen mijnre handen es davont offerande heere sette wachte minen monde ende een dore der onghesceedicheit minen leppen en helde mijn herte niet in worden van malicien om tonsculdighen in sonden metten menschen die ongerechticheyt werken ende ic en sal ne geen gemeenscap hebben met hare uutvercorne die gherechtige sal mi berespen in ontfermicheyden ende begripen mi maer des sondaren olye en sal mijn hoeft niet vet maken want noch ende mine bedinghe sal sijn in genoechlicheyden de rechters steen sijn te gader verswolghen si sullen mine worde horen want si  mochtent ghelijc dat der erden vetheyt ute broken es boven der erden onse beenre sijn gesceeden neven die helle want heere te di wert sijn mijn oeghen ic hoepte in di en doech mine ziele niet wech v behoude mi vanden strecke die si mi settede ende vanden scanden der geenre die quaet doen in hare netteken sullen die sondare vallen ic ben sonderlinc tote dat ic over varen sal cxli met mijnre stemmen riepic toten heere met mijnre stemmen beedic toten heere ic storte ute in sijn aenscouwenne mine bedinghe ende ic sal seggen vor hem mijn vernoy in tegebrekene ute mi minen geest ende du bekinnes mine weghe in desen wech daer ic in wandelde soe bergen si mi strecken ic mercte ter rechter siden ende ich sach ende niemen en was die mi bekinde die vlocht es van mi verloren ende niemen en es die mine ziele hersuect ic riep tote di heere ic seide du best mijn hope mijn deel inder levender lant verstant te mijnre bedinghen want ic ben te zeere veroetmoedich verlosse mi van den ghenen die mi quellen want si sijn starc worden boven mi leed ute vanden ghevangenesse mijn ziele om dinen name te belihene mi ontbeyden die gherechtighe tote dattuut mi gelden selts r cxlii heere ghehore mine bedinghen ontfanc metten oren mijn orisoen in dine waerheit ghehore mi in dine gherechticheit ende en ganc niet intvonnesse met dinen knecht want ne geen levende mensche en sal gherecht worden in dinen aenscouwen want die viant jaegde mine ziele hi vernederde intlant mijn leven hi settede mi in donkerheyden ghelijc den doden der werelt ende mijn geest in anxtenen op mi in mi wert mijn herte bedroeft ic was herdachtich der ouder daghe ic hebbe gepenst in allen dinen werken in den daden dijnre handen mediteerde ic ic stac mijn hande ute te di mijn ziele es di als erde sonder water haestelec ghehore mi heere mijn geest es te broken en keer dijn aensichte niet van mi ende ic sal wesen gelijc den ghenen die gaen inden laec doch mi vroech horen dine ontfermicheyt want ic hoepte in di doch mi cont den wech daer ic in wandelen mach want ic hief op te di wert mijn ziele verlosse mi van minen vianden heere want ic ben tote di gevloghen leere mi te doene dine wille want du best mijn god dijn goede geest sal mi v gheleeden int gerechte lant om dine name heere selstu mi levende maken in dijnre gerecheit du selts leeden uten vernoye mine ziele ende in dine ontfermicheit selstu mine viande verdriven ende du seltse alle verliesen die mine ziele quellen want ic ben dijn knecht  cxliii ghebenedijt si den heere mijn god die mine hande leede ten stride ende mine vinghere ten ghevechte mijn ontfermicheit ende mijn toe vloecht mijn ontfaenre ende mijn verlossere mijn bescermere ende ic hoepte in hem die mijn volc nu tonderdoet heere wats die mensche dattu hem bekens ofte des mensce sone dattune achts die mensche es ghelijc worden der ydelheyt sine daghe liden over als eene scaduwe heere helde dijn hemele ende com neder taste die berghe ende si sullen roeken lichte die blexemen ende du seltse sceeden sende ute dine scutten ende du seltse verstoren stec ute dijn hant van hoghen ende verlosse mi ende bescerme mi van vele wateren ende vander vremder kinder hant welker mont sprac ydelheyt ende haer rechte hant es rechte hant der ongerechticheit  god ic sal di niewe sanc singhen ic sal di singhen in een santorie met x corden die den coninghen salicheyt geefs die david dinen knecht verloestes verlosse mi vanden quaden swerden ende verlosse mi vander vreemder kinder hant welker mont sprac ydelheyt ende haer rechte hant es rechte hant der ongerechticheyt welker kindere sijn als niewe planten in hare joncheit haer dochtere sijn gepareert omchiert als die ghelike vanden tempele haer kelders sijn vul ute gevende van dit in dat haer scaep sijn drachtich overvloyende in haren uutganghe haer coye sijn vet der omloke en es geen val noch overlijd noch geen gheroept in hare straten si seiden salech es tfolc dien dese dingen sijn salech es tfolc wies die heere haer god es cxliv ic sal di verheffen coninc mijn god ende ic sal dine name benedien in dewelicheit ende in dewelicheit der ewicheit tallen daghen sal ic di benedien ende ic sal dine name loven in dewecheit ende in dewicheit der ewicheit v die heere es groet ende zeere te lovene ende sijnre groetheit en es geen ende tgeslachte ende tgeslachte sal loven dine werke ende si sullen seggen dine mogentheit si sullen spreken die groetheit der glorien van dijnre heylicheit ende si sullen vertellen dine wondere ende si selen seggen die cracht van dinen vervaerlicheyden ende si sullen dine groetheit vertellen si sullen uut geven therdinken der overvloyentheyt van dijnre suetheit ende in dine gerechticheit selen si verbliden die heere es ontfermere ende ontfermech gedoechsam ende zeere ontfermech in allen dinghen es die heere suete ende sine ontfermicheide sijn boven alle sinen werke heere di sullen belien alle dine werke ende dine heylige moete di benedien si moeten seggen die glorie dijns riken ende si moeten dine mogentheit spreken datsi cont maken moete der menschen kindere dine mogentheit ende dine glorie der gerecheit van dinen rike dijn rike es rike van allen werelden ende dine heerscapie in allen gheslachte ende tgeslachte die  heere es ghetrouwe in allen sinen worden ende heylech in allen sine werke die heere heeft op alle die gene die vallen ende recht op alle die ghene die ter neder gestoten sijn r alre creaturen ogen hopen in di heere ende du geefs dijn spise in tameliken tide du ontdoes dijn hant ende vervuls elc dier met benedixien die heere es gherecht in alle sine weghe ende heylich in alle sine werke die heere es bi al den ghenen diene an roepen aldie ghene diene an roepen in waerheyden hi sal der geenre wille doen dien ontsien ende hi sal hare bedinghe ghehoren ende hi salse behouden maken die heere behoed alle die gene diene minnen ende hi sal alle sondare verderven mijn mont sal spreken sheeren lof ende alle vleesch moet sine heylighe name belyen in dewelicheit ende in dewelicheit der ewicheit cxlv mijn ziele love den heere ende ic sal den heere loven in minen leven ic sal mine gode singen also langhe als ic leven sal en wilt niet betrouwen in den prince der menschen kindere daer ne geen salicheit in en es sijn geest sal ute gaen ende keere weder in sijn lant in dien daghe sullen alle hare gepense vervaren salech es hi wies jacobs god sijn helpere es sijn hope es in den heere sinen god die maecte hemel ende erde die zee ende al datter in es v die wacht die waerheit in dewelicheit hi doet vonnessen den ghenen die ongherechticheyt ghedoghen hi geeft spise dien dat hongert die heere liverert die ghevanghene die heere verlicht die blende die heere recht op die ghene die ter neder ghestoten sijn die heere mint die gerechteghe die heere behoet die toecomelinghe hi sal ontfaen die weesen ende die wedewen ende hi sal der sondaren weghe verderven die heere sal in ewelicheyden regneren dijn god syon intgeslachte ende tgheslachte cxlvi loeft den heere want die salm es goet onse gode moet sijn blide ende scone lovinghe die heere es stichtende iherusalem israhels ghestroytheit sal hi vergaderen die geneest die bedroefde van herten ende hi bendt tote hare bedroefheyden die telt die menechte vanden sterren ende hen allen soe noempt hi bi namen groet es onse heere ende groet es sine cracht ende sijnre wijsheyden en es geen ghetal die heere es ontfaende die sachtmoedeghe maer hi es veroetmoedech den sondaren toter erden singet den heere vore in belihen singet onse gode inder cytolen r die den hemel overdect met wolken ende hi bereet der erden regen die inden berghe hoy vort brinct ende tcruut ter menschen dienste die den vee geeft hare spise ende der raven jonghe diene anroepe hi en sal geene wille hebben in des paerts stercheit noch hem en sal wel bequame wesen in der mannen dien die heere es wel ghenoechlec op die ghene diene ontsien ende inden ghenen die hopen in sinen ontfermicheyt  cxlvii love iherusalem den heere love dinen god syon want hi heeft vaste ghemaect die slote van dinen porten hi heeft in di dine kindere ghebenedijt die dinen ende pays gheset heeft ende hi saedt di metten marghen van tarwen die sijn wordt ute sendt der werelt haestelec loep sine redene die den snee geeft als wolle hi sprayt den nevel als asschen hi sendt sijn cristael als brocken wie sal gedoghen vor dansichte sijnre coude hi sal sijn wordt ute senden ende salse don smelten sijn geest sal wayen ende si sullen water vloyen die jacobe boetscap sijn wordt sine gherechticheiden ende sine vonnessen israelle v hi en heeft aldus niet gedaen elken geslachte ende hi en hevet hem sine vonnesse niet vertoeget cxlviii lovet den heere vanden hemele loeften in den hoghen loeftene alle sine ingele loeftene alle sine virtute loeftene sonne ende mane loeftene alle sterre ende licht loeftene hemel der hemele ende die watere die boven den hemele sijn moeten sheeren name loven want hi seidt ende si worden ghemaect hi geboedt ende si worden gescepen hi settetse in dewelicheit ende in dewelicheit der ewicheyt hi settede tgebod ende en sal niet overgaen lovet den heere vander erden water condute ende alle diepheyde vier hagel snee ijs went der vlaghen die sijn wordt doet berge ende alle hovele alle boemen die vrucht draghen ende alle cedren beesten ende alle vee serpenten ende alle ghevloegelde vogele de coninge der werelt ende alle volke der princhen ende alle die rechters vander werelt jongelinghe ende mageden doude metten jonghe moeten sheeren name loven want sijn name es alleene verheven r sijn belihen es boven den hemel ende der erden ende hi sal verheffen den horen sijns volx lof es alle sijn heylighe sijn kinderen van israhel den volke dat hem naect cxlix singet den heere nieuwen sanc sijn lof es in der heyligher vergaderinge israel moet hem verbliden in dien diene maecte ende die dochtere van syon moeten verbliden in haren coninc si moeten sine name loven in den stive ende inder tamburen ende in die santerie moeten si hem singen want die heere es wel ghenoechlec in sinen volke ende hi sal die sachtmoedige verheffen in salicheit die heylighe selen verbliden in glorien si sullen vervroyen in hare bedde gods bliscappe sijn in hare strote ende swerde in beide side snidende in hare handen om te doene wrake inden gheslachte berespinge in den volke om hare coninghe te gader te spannenne in boyen ende haer edel liede in hant yseren om dat si in hem doen sullen tgescreven vonnesse dese glorie es alle sijn heylighen  cl loef den heere in sine heylighen loeftene in den firmamente sijnre cracht v loeftene in sine crachte loeftene in die menechte sijnre groetheyt loeftene in den luut vanden trompen loeftene in santerien ende inder cytolen loeftene in den tamburen ende inder stiven loeftene in den corden ende in der orgelen loeftene in wel ludende cymbolen loeftene in cymbolen der vroyden alle geest moet den heere loven